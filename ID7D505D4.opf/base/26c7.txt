#//AshtsarYYakusumatsalasyalatAdhiShThAnaprakAmAkaranAmashrIdharmaswAmItridhAtunAthamahopadhyAbayasarbadznyamaitrigaganAmAraNapitr-ibyanapataratrayANAMsAmanyAbadAnaMbiharatisma//
#/ /dpal chos kyi rje khams gsum gyi mgon po mkhan chen thams cad mkhyen pa byams pa nam mkha' 'chi med khu dbon gsum gyi thun mong ba'i rtogs pa brjod pa ngo mtshar
me tog g.yo ba'i 'khri shing byin rlabs 'dod rgu'i 'byung gnas zhes bya ba bzhugs so// //

/ /oM swa sti/ saputradzinasarbeShAMtridznyAnakAruNashaktayaekaMsaMgrahasyaprakr-itagurushtsa/ / /oM swa sti/ sras dang bcas pa'i rgyal ba yongs kyi mkhyen brtse nus gsum gcig
tu bsdus pa'i ngo bo bla ma dang / /

/ /manydzushrIkumArabhUtAsambhedasyapAdaubr-itibhirnamAmi/ mahAkr-ipAyAnudhAraNamadhyeShatAMsarbakAleShu/ / / /'jam dpal gzhon nur gyur pa dbyer ma mchis pa'i zhabs la gus
pas phyag 'tshal lo//brtse ba chen pos dus thams cad du rjes su gzung du gsol/

//saMbarttAsaMkhyAྉྤridzaladhiShudAaugaNAssiddhakr-itwAsaMbitsadhrItsyAyatsalasukhatsadznyAnatatwAkiyantaiH / /bgrang du med pa'i bskal pa rgya mtshor tshogs gnyis yongs su
rdzogs byas te/ /ji lta ji snyed mkhyen pa'i ye shes 'gyur med bde ba dang 'grogs nas/ /

/ /baiti rNNAntAbhyAMbhabashamabarAbodhibhUmausthitApipAlantushrImAMgurubibhukr-ipAbishwakAyaMpradzAnbhA/ / /srid zhi'i mtha' las rnam par brgal te byang chub mchog gi sar
bzhugs kyang / /'gro la rjes brtses sna tshogs skur ston khyab bdag dpal ldan bla mas skyongs/ /

nyon mongs pa dang shes byas bsdus pa'i sgrib gnyis tshang tshing stug po'i tshogs/ /thabs shes zung du 'jug pa'i lam gyi ral gris yongs su bcad pa las/ /slar la gsang gsum
rgyan gyi 'khor lo'i me tog rab tu mdzes 'bar ba/ /'jig rten gsum na che ba'i che ba dus gsum bde gshegs rnams kyis skyongs/ 2 /gang zhig myang pas 'khor ba'i rims nad skad
cig gnyis par 'phrog byed cing / /rnam grol 'bras bu'i lang tsho gsar pa ches cher nyid du rgyas mdzad pa'i/ /'gog dang lam bden gnyis kyis bsdus pa'i dam chos bdud rtsi'i
chu gter che/ /deng nas bzung ste byang chub bar du 'gro 'di'i snying la sim gyur cig 3 /bag med 'gog pa'i nor bu'i ba gam rnam par brtsegs pa'i khang bzang na/ /mang
du thos dang bsam byung sgom pa'i rin chen mang po'i mdzod bzung ste/ /phul byung 'chad rtsod rtsom pa'i rgyal mtshan srid zhi'i khongs su bsgreng ba'i mod/ /yid srubs
snying la zug rngu ster mkhas theg gsum dge 'dun tshogs kyis skyongs/ 4 /gzod nas byang chub dam pa brnyes zin kyang / /namaX mkhaX'i mtha' dang mnyam pa'i yid can rnams/
/'chi med rdo rje'i grong du bkri ba'i slad/ /ngur smrig 'dzin pa'i skur ston thar rtse pa/ 5 /khyad par bya~Xms brtse'i chu 'dzin 'khrigs paX las/ /kuXn dgaX'i chos kyi
gru char 'bum brdal bas/ /phan bde'i lo tog dar la babs mdzad pa/ /bstaXn 'dzin bye ba'i gtsug rgyan phyag gi yul/ 6/bskyed rdzogs rnaXl 'byoXr zab mo'i rkang stegs la/
/brten nas 'jaXm dpaXl dpa' bo'i go 'phang dang / /gnyis su med pa'i rgyal sar gshegs kyang 'dir/ 7 /mkhas btsun bzaXng po'i rnam rol spyi bos mchod/ /de ltar skyabs kun
'dus zhal rje bla ma'i/ /yon tan mi zad

nam mkha'i mdzod lta bu/ /mtha' dag phyogs bcu'i rgyal ba rnams kyis kyang / /brjod pa'i spobs pa gzengs su mi mtho na/ 8 /bdag 'dra so skye'i blo yi rwa ba na/ /cha shas tsam
yang chud par mi srid de/ /rgya chen 'chi ba med pa'i lam 'di ko /blo chung 'dom gyis 'jal bar 'dod dang mtshungs/ 9 /'on kyang dbang bskur mchog thob slob dpon gyi/
/rnam thar phyogs re tsam zhig brjod pas kyang / /yang srid kun tu bsags pa'i sdig ltung rnams/ /ming gi lhag mar 'gyur zhes lung las 'byung / 10 /de phyir bsod nams tshogs
dang ye shes kyi/ /bdud rtsi'i chu gter yongs su 'phel ba dang / /lhan cig rang gzhan dad pa'i ljon shing nyid/ /gong nas gong du rgyas par bya ba'i slad/ 11 /'di na thun
mong dag tu rab grags pa'i/ /rtogaXs brjod cung zad tsam zhig gleng ba yi/ /ngo mtshaXr me togaX g.yo baX'i 'khri shing che/ /byin rlabs 'dod dgu'i dga' ston 'byung phyir
spel/ 12 /dkar po'i phyogs kyi zla 'od gzhon nu la/ /rjes su dga' ba'i ku mud kha bye ba/ /lha klu mi'am ci dang mi sogs kyi/ /thos 'dzin don ldan bsgyur phyir 'bad
pas nyon/ 13 /de la 'dir shin tu brnag par dka' ba'i sdug bsngal dang / kun 'byung gi chu srin gyis dngos dang brgyud pa'i sgo nas gtses shing nyams nyes par gyur pa'i 'khor
ba'i rgya mtsho chen po las rnam par brgal te/ mi gnas pa'i mya ngan las 'das pa thams cad mkhyen pa'i nor bu'i grong khyer du 'jug par 'dod pa'i skyes bu blo gros dang
ldan pa rnams kyis don du gnyer bya'i gtso bo ni/ thog ma nyid du dri ma med pa'i gsung rab rnams las ji ltar 'byung ba bzhin gyi mtshan nyid dang ldan pa'i dpal ldan
bla ma dam pa legs par btsal te mnyes pa gsum gyi sgo nas

shin tu mnyes par bya ba'i thabs la 'bad dgos pa yin te/ rin po che'i phung po'i mdo las/ 'od srungs 'di lta ste/ dper na rgya mtsho'i nang du gru zhig na/ gang dag shing leb
bam gzhan ci yang rung ba zhig la brten pa de dag ni bde bar 'gram du phyin par 'gyur ro/ /'od srungs de bzhin du byang chub sems dpa'i theg pa thams cad mkhyen pa'i gru
zhig ste/ byang chub kyi sems las rab tu nyams na/ gang dge ba'i bshes gnyen gyi shing leb la brten pa de dag ni/ yang thams cad mkhyen pa'i sems rab tu thob ste chos
thams cad kyi pha rol tu song nas chos kyi dbyings kyi gling du phyin to/ /zhes dang / sdong po bkod pa'i mdo las/ byang chub sems dpa' rnams kyi byang chub sems dpa'i spyod
pa thams cad thob pa ni dge ba'i bshes gnyen la rag las pa'o/ /byang chub sems dpa'i yon tan yongs su rdzogs par bya ba thams cad ni dge ba'i bshes gnyen las byung ba'o/
/byang chub sems dpa'i dge ba'i rtsa ba thams cad ni dge ba'i bshes gnyen gyis bskyed pa'o/ /zhes bya ba la sogs pa dang / sdud pa tshigs su bcad pa las kyang / slob
ma bzang po bla mar gus ldan de dag gis/ /bla ma mkhas pa rnams la rtag tu bsten par bya/ /ci phyir zhe na mkhas pa'i yon tan de las 'byung / /de dag shes rab pha rol phyin
pa rjes su ston/ /sangs rgyas chos rnams dge ba'i bshes la bsten to zhes/ /yon tan kun gyi mchog mnga' rgyal bas de skad gsungs/ /zhes dang / de lta bas na byang chub
dam pa tshol ba yi/ /bsam pa drag ldan mkhas pas nga rgyal nges bcom ste/ /nad pa'i tshogs kyis gso phyir sman pa bsten pa ltar/ /g.yel ba med par dge ba'i bshes gnyen bsten
par bya/ /zhes sogs

skyon med pa'i bka' dang bstan bcos thams cad nas/ dgongs pa gcig dang / dbyangs gcig pa'i tshul gyis gsungs shing / khyad par du 'tshang rgya ba la sems kyi gnas lugs rtogs
dgos/ de rtogs par byed pa'ang bla ma mnyes pa'i zhal las dbang dang gdams ngag thob pa dang / rang nyid kyis bsod nams kyi tshogs rgya chen po bsags pa la rag las kyi/
thabs gzhan gang gis kyang bde stong lhan cig skyes pa'i ye shes mi rnyed par gsungs te/ kye rdo rje rtsa ba'i rgyud brtag pa gnyis pa las/ gzhan gyis brjod min lhan cig
skyes/ /gang du yang ni mi rnyed de/ /bla ma'i dus thabs bsten pa dang / /bdag gi bsod nams las shes bya/ /zhes dang / gzhan yang bka' dang bstan bcos mtha' yas pa rnams
nas lan gcig ma yin par yang nas yang du gsungs pa yin no/ /rgyu mtshan de'i phyir na dbang don dag bya dag byed ngo 'phrod pa'i dbang bzhi mtshan nyid dang ldan pa yongs
su rdzogs pa stsol ba'i rdo rje'i slob dpon de ni/ gdul bya rnams la sangs rgyas kyi mdzad pa thams cad mdzad mkhan yin pas/ bka' drin gyi ngos nas rgyal ba rnams las kyang
ches cher lhag par ma zad/ sangs rgyas thams cad 'dus pa'i ngo bo sku bzhi'i bdag nyid can dang / rigs lnga'i rang bzhin can gyi rigs drug pa rdo rje sems dpa'i ngo
bor shes pa'i sgo nas yid ches pa'i dad pa brtan pos gsol ba 'debs pa dang bsnyen bkur ba la/ brtson par bya dgos par bshad de/ phyag rgya chen po thig le las/ gang zhig
dbang bskur sbyin byed pa/ /de ni rdor sems lta bur blta/ /bla ma ston pa las lhag blta/ /yid bzhin rin chen mnyam par blta/ /zhes sogs mang du 'byung ba yin no/ /de bas
na dus gsum

gyi rgyal ba sras dang bcas pa thams cad mchod pa bas/ bla ma'i ba spu'i khung bu gcig la bsnyen bkur ba bsod nams ches khyad par du 'phags par khyab bdag rdo rje sems dpa'
nyid kyis bka' stsal te/ dpal gsang ba 'dus pa'i rgyud phyi ma las/ rigs kyi bu sangs rgyas bcom ldan 'das phyogs bcu na ji snyed cig bzhugs shing rab tu spyod pa'i sangs
rgyas bcom ldan 'das de rnams kyi sku dang gsung dang thugs rdo rje las byung ba'i bsod nams kyi phung po ji snyed pa de bas kyang slob dpon gyi ba spu'i bu ga gcig gi
bsod nams khyad par du 'phags so/ /zhes sogs gsungs pa'i phyir ro/ /de lta bu'i rdo rje slob dpon de la phyogs bcu'i 'jig rten gyi khams mu med pa na bzhugs pa'i de bzhin
gshegs pa thams cad dang / byang chub sems dpa' rnams kyis kyang yang nas yang du mchod pa mdzad par gsungs te/ don dam bsnyen pa las/ yon tan ldan pa'i sras rnams la ni
'khor ba 'joms/ /rang lus tshangs pa'i 'jig rten gnas ni kun tu ston/ /de ni bla ma dpal te bla ma dpal gzhan min/ /dpag med sangs rgyas kyis kyang rtag tu de la mchod/
/phyogs bzhugs sangs rgyas sems dpa' rtag tu de la 'dud/ /ces sogs rgyud sde rin po che rnams las rgya cher gsungs so/ /des na rigs thams cad kyi khyab bdag dpal ldan rdo
rje sems dpa' dang gnyis su mi phyed pa'i bla ma dam pa rnams kyi rnam par thar pa phyogs re tsam mthong zhing thos pa dang / yi ger 'dri ba dang / gzhan dag la'ang cung
zad bsnyad du yod pa 'di ni nges par yang srid snga ma rnams su bsod nams kyi tshogs mi dman tsam bsags pa'i mthu las byung bar gor ma chag cing / 'di lta bu ni skye ba
brgya phrag du mar yang rnyed par dka' ba'i gnas yin no/ /de'i phyir

na rnam par snang mdzad gang chen mtsho'i phyag mthil gyi rdul phra rab la gnas pa'i gzhi dang snying po me tog gi rgyan gyis brgyan pa'i zhing khams kyi nang gses/ stong gsum
gyi stong chen po mi mjed 'jig rten gyi khams zhes grags pa'i bye brag dbus kyi gling chen po bzhi pa'i 'jig rten gyi khams zhes bya ba las/ lho phyogs 'dzam bu'i gling
zhes yongs su grags pa'i zhing 'dir/ bskal pa bzang po 'di la sangs rgyas stong ngam stong dang lnga byon nas 'gro ba dpag tu med pa'i don mdzad par gsungs pa las/ rtsod
pa'i dus 'dir bdag cag gi ston pa yang dag par rdzogs pa'i sangs rgyas rnam 'dren bzhi pa zas gtsang sras kyis yul ma ga dha'i byang chub ljon pa'i drung du mngon par
rdzogs par 'tshang rgya ba'i tshul bstan nas/ gdul bya rnams kyi khams dang / bsam pa dang / bag la nyal dang rjes su mthun par dam pa'i chos kyi 'khor lo ma lus pa rdzogs
par bskor te/ srid pa'i rgya mtsho chen po yang zad pa'i mtha' mngon pa snyam can du mdzad pa sogs mdor na mdzad pa rnam pa bcu gnyis kyi sgo nas/ 'jig rten gsum po mtha'
dag bla na med pa'i 'byor pa phun sum tshogs pa'i khur gyis yongs su lci bar mdzad do/ /de'i rjes su sdud pa po rnams kyis bde bar gshegs pa de'i bka' thams cad legs par
bsdu ba dang po dang / gnyis pa dang / gsum pa la sogs pa'i sgo nas lung rtogs kyi bstan pa rin po che nub pa med pa'i bdag nyid can du byas so/ /de nas kyang mkhas pa'i
cod pan/ grub pa'i gtsug rgyan du gyur pa bsam gyis mi khyab pa byon nas thos bsam sgom gsum dang / 'chad rtsod rtsom gsum la sogs

pa'i sgo nas lha dang klu la sogs pa'i gnas 'ga' zhig dang / rgya gar 'phags pa'i yul du sangs rgyas kyi bstan pa shin tu dar bar mdzad pa yin no/ de nas dus re zhig na de
bzhin gshegs pas lung bstan pa'i gnas/ ston ka'i zla ba zhu ba'i tshon gyis lan brgyar byugs pa la co 'dri ba'i gangs ri'i phreng bas yongs su bskor ba'i ljongs/ chu gtsang
zhing bsil ba'i rgyun du ma 'babs pas nye bar brgyan pa/ 'phags pa 'jig rten dbang phyug gis byin gyis brlabs pas skye dgu rnams kyang rang bzhin gyis snying rje che zhing
/ blo rgya chen po la mos par gyur pa'i kha ba can gyi ljongs 'dir sprul pa'i rgyal blon byang chub sems dpa' rnams kyis gnas lnga rig pa'i paNDi ta dang / grub pa'i
skyes bu du ma spyan drangs te dam pa'i chos kyi dbu brnyes/ srol btod/ dar zhing rgyas par mdzad de/ mdor na bod mun pa'i gling du chos kyi sgron me chen po sbar bar mdzad
do/ /de nas dus ring zhig lon pa na chos dang chos ma yin pa rnam par 'byed du med pa'i ma rtogs pa dang / log par rtog pas bsil ldan gyi ljongs phal cher khyab par gyur
pa na/ sangs rgyas dang byang chub sems dpa'i rnam par 'phrul pa sgyur byed kyi dam pa gyur pa lo chen rin chen bzang po dang / nag tsho tshul khrims rgyal ba dang /
bla ma chen po'i shAkya ye shes dang / 'gos lhas btsas la sogs pa mang du byon nas dam pa'i chos kyi sgo du ma bsgyur zhing gtan la phab pa'i sgo nas 'gro ba rnams yang dag
pa'i lam la 'god par mdzad do/ /de'i rjes su yang bod gangs can gyi skye dgu rnams kyi mgon dang / skyabs dang / dpung gnyen dam par de bzhin gshegs pa rnams bsam bzhin
du sku'i skye ba bzhes pa sa skya pa zhes gnas las mtshan du grags pa'i rje

btsun gong ma lnga la sogs pa'i yab sras brgyud pa dang bcas pa dang / de dag gi slob ma dang nying slob kyi tshogs bsam gyis mi khyab pa dang bcas pas dam pa'i chos ma dag
pa rnams dag par byas/ dag pa rnams gong nas gong 'phel du mdzad pa la sogs pa'i sgo nas/ mdor na sangs rgyas kyi bstan pa nam langs pa'i rjes su nyi ma shar ba ltar dar
zhing rgyas par mdzad do/ /de nas kyang phyis su thub pa'i bstan pa spyi dang / bye brag rje btsun sa skya pa rnams kyi bzhed srol 'dzin pa rnams kyi nang nas gtsug gi nor
bu ltar gyur pa/ sngags kyi bstan pa 'dzin pa la ngor rdzong gnyis su grags pa'i nang nas ches mchog tu gyur pa ni/ bcom ldan 'das thub pa'i dbang pos lung bstan gyi me
tog lan gcig ma yin par yang nas yang du 'thor ba'i ngor chen rdo rje 'chang kun dga' bzang po zhes mtshan snyan gyi gdugs dkar srid pa dang zhi ba'i khyon thams cad yongs
su khebs pa de nyid 'jig rten du byon te/ de bzhin gshegs pa'i bstan pa la ston pa gnyis pa lta bu'i mdzad pa rlabs po che'i sgo nas/ rgyal ba'i bstan pa rin po che spyi
dang / bye brag rdo rje theg pa'i chos skor thams cad sa'i steng phal che bar dar zhing rgyas par mdzad pa yin no/ /de nas kyang rje de nyid kyi rgyal tshab tu mi 'jigs
gdong lngas bteg pa'i chos kyi khri 'phang mthon por mnga' gsol ba'i bstan 'dzin gyi skyes bu bar ma chad pa mu tig bstar la brgyus pa ltar byon pa rnams kyis kyang /
mkhas pa'i bya ba rnam pa gsum gyi sgo nas gong gi bzhed srol mtha' dag mi nyams shing 'phel bar mdzad pa rnams kyi nang nas bdag cag gi bla ma/ khams gsum gyi mgon po/ byang
chub sems dpa' rnams kyi gtso

bo/ thar pa 'dod pa rnams kyi 'dren pa/ lam du zhugs pa rnams kyi ded dpon/ lha dang bcas pa'i che dgu kun gyis zhabs kyi padmo spyi bor len pa/ phyi'i kun spyod thams cad
'dul ba dang mthun zhing bcas rang gi nyes pa phra zhing phra bas kyang ma reg pa'i dgra bcom pa chen po/ nang du stong pa dang snying rje gnyis su med pas 'gro ba rnams
la bu gcig pa ltar brtse ba'i rgyal sras byang chub sems dpa' chen po/ gsang ba ltar na rigs thams cad dang dkyil 'khor kun gyi khyab bdag dpal ldan rdo rje sems dpa' dang
dbyer ma mchis pa/ sku'i dkyil 'khor mthong ba tsam gyis srid zhi'i rgud pa mtha' dag sel bar nus pa/ gsung gi gsang ba rmad du byung bas zab pa dang rgya che ba'i chos
kyi gru char rtag tu 'bebs pa/ thugs ji lta ba dang ji snyed pa mkhyen pa'i ye shes kyis chos dang chos ma yin pa rnam par 'byed pa/ lhun gyis grub cing rgyun mi 'chad pa'i
phrin las phun sum tshogs pas 'gro ba rnams smin grol la 'god par mdzad pa/ 'jig rten dang 'jig rten las 'das pa'i yon tan rin po che ma lus pa'i mdzod 'dzin pa/ mkhan
chen thams cad mkhyen cing gzigs pa chen po byams pa nam mkha' 'chi med khu dbon gsum gyi rnam par thar pa ma lus pa ni/ phyogs bcu'i rgyal ba sras dang bcas pa rnams kyis
kyang brjod par dka' na/ bdag lta bu blo gros kyi mthu chung zhing ma rig pa'i khung bur tshud pa'i skye bo rnams kyis ni cha shas tsam yang bsnyad par lta ga la zhig
ste/ 'di ni nges pa don gyi dbang du byas na bskal pa dpag tu med pa'i sngon rol du mngon par byang chub pa lnga'i tshul gyis chos kyi sku dang gzugs kyi sku gnyis su med
pa'i bdag nyid can gyi mngon

par rdzogs par sangs rgyas su zin kyang / sngon gyi smon lam dang / 'gro ba rnams la rjes su brtse ba'i bdud rtsi'i chu rgyun gyis yang dang yang du bkrus pa'i sgrib bral rnam
par dag pa'i ye shes kyi spyan gyis nyin mtshan gyi ris dang bar med par sems can su zhig ni dar/ su zhig ni rgud/ su zhig ni 'dren pa'i dus la bab/ ces yang dang yang
du gzigs te zhing yongs su dag pa rnams su longs spyod rdzogs pa'i tshul dang / ma dag pa'i zhing khams rnams su yang sangs rgyas kyis 'dul ba la sangs rgyas dang / byang
chub sems dpas 'dul pa la byang chub sems dpa' dang / de bzhin du rang sangs rgyas dang / nyan thos dang / so so skye bos 'dul ba la de dag so so'i rnam par rol pa du
ma dang / gzhan yang ri bong dang / stag dang / seng ge dang / gru dang / gzings dang / zam pa la sogs pa mdor na sems can gang la gang gis 'dul ba la de dang rjes su mthun
pa'i sprul pa dpag tu med pas lus can mtha' dag phan pa dang bde ba'i lam du 'god par mdzad pa yin te/ sangs rgyas kyi stobs bskyed pa cho 'phrul rnam par bstan pa zhes
bya ba'i mdo las/ kye rgyal ba'i bu dag de bzhin gshegs pa'i thabs mkhas pa dang / sems can yongs su smin par bya ba ni mang ngo / /sems can rnams kyi bsam pa ji lta bu
dang / ji ltar 'dul ba dang / dge ba'i rtsa ba ji lta bu dang / sems can rnams kyi mos pa sna tshogs kyi spyod pa mkhyen nas chos ston te/ sems can kha cig ni byang chub
sems dpas 'dul/ kha cig ni nyan thos kyis 'dul/ kha cig ni rang sangs rgyas kyis 'dul/ kha cig ni lhas 'dul/ kha cig ni brgya byin gyis 'dul/ kha cig ni tshangs

pas 'dul/ kha cig ni klus 'dul/ kha cig ni rdzu 'phrul chen pos 'dul/ kha cig ni rgyal pos 'dul/ kha cig ni ting nge 'dzin gyis 'dul/ kha cig ni chos nyan pas 'dul/ kha cig
ni cho 'phrul gyis 'dul/ kha cig ni de bzhin gshegs pa mya ngan las 'da' bas 'dul/ kha cig ni ring bsrel gyis 'dul zhes bya ba la sogs pa dang / yang mdo de nyid las/ kye
rgyal ba'i sras dag /de bzhin gshegs pa sdug bsngal rnam pa sna tshogs kyis bsgribs pa'i sems can rnams dang / khams sna tshogs kyis 'dul ba'i sems can rnams kyi spyod
pa mkhyen nas yongs su mya ngan las 'da' ba yang ston/ skye ba yang ston/ 'khor los sgyur ba'i rgyal po yang ston/ rtse ba dang / dga' ba dang / bud med kyi bzhad gad dang
/ ku re dang / dri dang / phreng ba dang / dga' zhing rtse ba yang ston/ khyim nas 'byung ba dang / rab tu byung ba dang / dka' ba spyad pa rnams kyang ston/ bdud btul
ba dang / chos kyi 'khor lo bskor ba nas/ chos kyi sprin chen po'i char phab pas sems can rnams tshim par byed pa'i bar du yang ston te/ de bzhin gshegs pa rnams yongs su
mya ngan las 'das kyang sbyor ba sna tshogs kyis ring bsrel mchod pa dang / mchod rten dang / gtsug lag khang dang / sku gzugs byed du gzhug pa dang / rab tu byung ba'i
phyir khyim nas byung ba dang / dge slong gi dge 'dun rnams mchod pa dang / dam pa'i chos 'dri ba dang / bklag pa dang / kha ton du bya ba la spro ba skyed pa dag gis kyang
sems can thams cad thar par mdzad/ /ces sogs mang du gsungs shing / chos yang dag par sdud pa'i mdo las kyang / byang chub sems dpa' rnams kyi

'phrul pa chen po rnam pa bcur khong du chud par bya ste/ gang zhe na 'khor los sgyur bar 'phrul pa dang / brgya byin du 'phrul pa dang / tshangs par 'phrul pa dang / nyan
thos su 'phrul pa dang / rang sangs rgyas su 'phrul pa dang / byang chub sems dpar 'phrul pa dang / sangs rgyas su 'phrul pa dang / sangs rgyas kyi zhing du 'phrul pa dang
/ byang chub kyi snying por 'phrul pa dang / 'khor chen por 'phrul pa ste bcu po de dag ni byang chub sems dpa' rnams kyi 'phrul pa chen por khong du chud par bya'o/ /zhes
sogs dang / rdo rje gur las/ gang du snang nas kyang sems can gyi don mdzad do/ /so sor snang nas kyang sems can gyi don mdzad do/ /chang 'tshong ma dang / smad 'tshong
mar snang nas kyang sems can gyi don mdzad do/ /zhes dang / mngon rtogs rgyan las/ gang gis srid pa ji srid par/ /'gro la phan pa sna tshogs dag /mnyam du mdzad pa'i sku
de ni/ /thub pa'i sprul sku rgyun mi 'chad/ /ces bya ba la sogs pa yang dag pa'i lung dang / skyon med pa'i rig pa dang / shin tu zab pa'i man ngag du mas yid ches pa'i
gnas su grub pa yin no/ /de lta bas na re zhig kun rdzob tshu rol mthong ba rnams kyi snang ngor so so skye bo'i rdo rje slob dpon mtshan nyid dang ldan pa'i skur sprul
nas/ gangs ri'i khrod kyi gdul bya rnams yang dag pa'i grong khyer du bkri ba dang / thub pa'i dbang po'i bstan pa rin po che spyi dang bye brag thams cad zla 'od kyi thur
mas phyes pa'i me tog ku mu dA'i tshal lam/ dbyar gyi mtsho bzhin du rgyas par mdzad pa'i rnam thar kho na'ang brjod kyis mi lang mod/ 'on kyang 'dir skabs su bab pa bdag
cag tha mal pa rnams kyi blo ngor snang ba'i rnam par thar pa phyogs re tsam mchis pa rnams rang dang gzhan gyi rgyud la bsod nams dang ye shes kyi tshogs yongs su rdzogs
par bya ba'i

phyir dang / ngag gi las kyi sgrib pa ma lus pa zad par spangs te de bzhin gshegs pa rnams kyi gsung dbyangs yan lag drug cu thob par bya ba'i phyir dang / gang dag dkar po'i
chos kyi gzhi mar med du mi rung ba'i dang 'dod yid ches kyi dad pa ma skyes pa rnams kyi rgyud la dad pa'i sa bon 'jog pa dang / dad pa rnams kyi dad pa'i rtsa ba brtan
cing gong nas gong 'phel du 'gyur bar bya ba'i phyir rgya mtsho las chu thigs kyi dpe ltar cung zad tsam zhig brjod pa la dran pa nye bar bzhag par bya'i/ dad pa dang
blo gros phun sum tshogs pa'i skye bo dag nyon cig dang thos pa nyid nas don dang ldan par 'gyur ro/ /de ci'i phyir zhe na/ 'jig rten na rigs thams cad kyi nang nas bla mar
gyur pa shAkya rnams kyi skye ba'i rabs bzung zhing kun chub par byas nas gzhan la rgya cher bsnyad na chos dang mthun zhing bsod nams kyi phung po dpag tu med pa 'byung
la/ yon tan bsam gyis mi khyab pa 'phel bar byed do/ /zhes rigs gang las skyes bu dam pa rnams byon pa'i sngon gyi rabs bsnyad na phan yon rgya chen po 'byung bar dri
ma med pa'i mdo sde rnams las mngon sum du gsungs pa'i phyir ro/ /e ma stobs bcu mnga' ba'i nyin mor byed/ /stong phrag 'char ba'i mi mjed zhing khams su/ /rtsod pa'i dus
'dir zas gtsang sras po yis/ /chos tshul nor bu'i sgo 'phar ci yang phyes/ 1 /de rjes 'phags bod mkhas dang grub rnams kyis/ /rgyal bstan dbyar gyi mtsho bzhin spel ba yi/
/grags pa'i rnga yab dkar po srid zhi'i khongs/ /bzung ba med par g.yob pa'i dge mtshan 'bar/ 2 /khyad par mtshan gyi bdud rtsi 'jo ba'i 'od/ /su zhig rna ba'i kundAr
reg tsam gyis/ /phan bde'i 'dab stong yongs su grol 'gyur zhes/ /thub pas lung gis rab bsngags kun dga' bzang / 3 /des ni sngon

chad rgyal bas ma bsgral ba'i/ /'gro rnams thar pa mchog gi them skas la/ /'khrid pa'i ya mtshan gsar du ngoms pa gang/ /tshangs dang phur ba'i blos kyang gzhal nus min/ 4
/mgon de'i chos kyi khri 'phang mthon po na/ /zhabs sen 'khor lo'i re khA rnam bkod pa'i/ /smra dbang rnams kyis 'chad rtsod rtsom pa yis/ /thub pa'i bstan pa nyin mo'i dpal
la sbyar/ 5 /lhag par grangs med bskal pa'i sngon rol du/ /mtha' gnyis spangs pa'i gzhal med khang pa na/ /khams gsum chos kyi rgyal po'i rgyal srid la/ /dbang bsgyur
bdag cag rnams kyi 'dren pa gsum/ 6 /ji ltar padmo'i tshal du bung ba dang / /'o ma'i chu gter che la ngang mo bzhin/ /'gro la rjes su brtse ba'i 'dzum rlabs kyis/ /srid
pa 'di na 'jug pa'i rol rtsed brtsams/ 7 /de lta'i mgon la gus pas bsngags pa yis/ /bde gshegs sras bcas dgyes pa'i gnad 'di kun/ /rtogs par bya phyir 'jig rten byed po
yis/ /nyi dang zla ba'i dkyil 'khor sprul min nam/ 8 /dbang bskur mchog stsol rdo rje slob dpon gyi/ /ba spu'i khung bu tsam zhig bsnyen bkur ba'i/ /bsod nams de ni rgyal
ba kun mchod pa'i/ /phan yon zil gyis gnon la chas pa bzhin/ 9 /gsal bar bya'o gzugs la lta ba'i mig /rin chen dang po las bskrun thur mas te/ /gang gi rnam thar ku mu dA
yi tshal/ /tshogs gsum zla 'od gzhon nu 'dis kyang ngo / 10 /de ltar dgos pa don dang ldan pa'i gtam gyi sbyor ba me tog mandA ra'i phang phung lta bur g.yo ba cung zad
sngon du gtor bas ngag gi lam yangs par byas nas/ da ni skabs su bab pa'i don dngos bshad par bya ste/ de la gsum/ mkhan chen thams cad

mkhyen pa byams pa nam mkha' 'chi med bkra shis grags pa'i rgyal mtshan dpal bzang po'i rnam thar bshad pa/ de'i dbon bdag cag rnams kyi 'dren pa dam pa mtshan brjod par dka'
ba don gyi slad du mtshan nas smos na mkhan chen rdo rje 'chang byams pa kun dga' bstan 'dzin bkra shis grags pa'i rgyal mtshan dpal bzang po'i rnam thar bshad pa/ de'i
gcung grub pa'i 'khor los sgyur ba chen po mtshan dngos zur tsam gleng na mkhan chen rdo rje 'chang rnal 'byor 'jam dpal bzang po bkra shis grags pa'i rgyal mtshan dpal
bzang po'i rnam par thar pa bshad pa'o/ /de'i dang po ni/ snyigs dus kyi rgyal ba gnyis pa ngor chen rdo rje 'chang kun dga' bzang po'i chos kyi rgyal srid chen por mkhas
pa'i phrin las rnam pa gsum gyi 'khor los sgyur ba'i gdan rabs zhe gsum pa dpal chos kyi rje/ chos kyi rgyal po/ chos kyi dbang phyug /chos thams cad kyi 'byung gnas mkhan
chen thams cad mkhyen cing gzigs pa chen po byams pa nam mkha' 'chi med ces yongs su grags pa'i ba dan srid zhi'i khongs su mngon par gsal ba gang de'i yon tan 'dzad
pa med pa'i gter chen po las/ skye bo tha mal pa rnams kyi blo ngor snang ba'i thun mong gi rnam par thar pa'i me tog 'ga' zhig ming tshig yi ge tshogs pa'i srad bur brgyu
bar bya ste/ de la lnga/ sems can gyi don du sprul pa'i sku'i skye ba bzhes pa'i tshul/ rten rnam par dag pa'i ched du rgyal ba'i bstan pa rin po che'i sgor zhugs nas thos
bsam sgom gsum gyis rang rgyud grol bar mdzad pa'i tshul/ yon tan bsam gyis mi khyab pa'i phyir bstan pa'i bdag po chen por mnga' gsol nas

bstan pa dang sems can gyi don rlabs po che mdzad pa'i tshul/ mkhas btsun bzang gsum sogs kyi yon tan bye brag tu bshad pa/ mthar gzugs sku'i bkod pa chos kyi dbyings su bsdus
nas slar yang sems can gyi don rgyun mi 'chad pa'i tshul lo/ /de'i dang po la/ sku skye ba bzhes pa'i tshul dngos dang / gzhon nu'i sa la bzhugs nas mdzad pa ji ltar
mdzad pa'i tshul gnyis las/ dang po ni/ 'di ltar de bzhin gshegs pa rnams mngon par byang chub pa'i gnas rgya gar rdo rje gdan gyi byang phyogs/ 'phags pa lag na padmo'i
gdul zhing / dung dang kunda ltar dkar ba'i gangs ri mtho zhing lhun chags pa'i phreng bas bskor ba'i ljongs/ 'chi ba med pa'i yul du son ba ltar ha cang grang bar yang ma
yin pa'i bsil ba'i reg bya 'jam pos skye bo rnams kyi lus sems la kun dga' gsar du skyed pa/ yid du 'ong ba'i ne'u gsing dang ljon shing gi tshogs du mas mdzes par spud
pa'i khrod/ chu klung mang po phyogs tha dad du babs pa las sgra snyan par grags pas 'gro ba rnams kyi yid kyi brtan pa dbang med du 'phrog pa'i yul/ bod kha ba can zhes
yongs su grags pa 'di la stod na mnga' ris skor gsum/ bar na dbus gtsang ru bzhi/ smad na mdo khams stod smad bar gsum ste khams gsum mam/ sgang drug tu yod pa las bar dbus
gtsang ru bzhi/ de la'ang dbus na dbu ru dang g.yo ru gnyis/ gtsang na g.yas ru dang ru lag gnyis te ru bzhi las g.yas ru/ de la nyang stod dang nyang smad gnyis su yod
pa las nyang smad kyi sa'i bye brag /rgyal ba sras dang bcas pa rnams

kyi ye shes sgyu 'phrul drwa ba'i rol pa las byung ba'i lung dang rig pa smra ba bsam las 'das par byon pa rnams kyis mdo dang sngags kyi chos tshul mang po'i sgo 'phar yangs
por phye ba'i gnas/ yon tan rin po che du ma'i 'byung gnas dpal e wa~M chos ldan zhes grags pa'i 'od zer ring por 'phro ba de dang nye ba'i sa phyogs rtsen rgya mtsho
gling zhes par/ rje 'di'i yab ni/ e wa~M chos ldan gyi gdan rabs so gnyis pa brang ti mkhas pa'i rigs su sku 'khrungs pa'i mkhan chen nam mkha' bsam 'grub ces 'jig rten na
yon tan mang po'i mdzod 'dzin pa'i bla ma rnams kyi yang bla mar gyur pa de'i rus kyi dbon por gyur pa/ de'ang thar rtse zhabs drung dpal ldan chos skyong zhes 'phags yul
gyi grub pa'i slob dpon chen po dpal ldan bi rU pa'i rnam 'phrul du grags pa/ gzhi tshul khrims rnam par dag pas rgyud mdzes shing / zab pa dang rgya che ba'i chos tshul
mang po thugs la mnga' ba/ dbang bskur ba la sogs pa'i chos 'chad spel gang mdzad kyang tshar re tsam gzigs pas tshig don mtha' dag khong du chud pa sogs skyes thob kyi
shes rab phul du son pa/ dus rgyun du phyag rdzas sogs la 'dzin chags til 'bru tsam yang mi mnga' ba/ mthar zhi bar gshegs pa'i tshe yang sku gdung gru gang cung med tsam
las ma lus pas pur bzhu sogs la sku gdung ka To ra'i nang du gdan drangs pas chog pa sogs ngo mtshar ba'i rnam thar mang du yod pa de dang yab yum gcig pa'i sku mched
du gyur pa/ lugs gnyis kyi shes bya thams cad la mkhyen pa'i spyan ras gsal zhing / dkon mchog la dad pa dang / sems can la snying rje sogs ya rabs kyi yon tan yongs su

rdzogs pa'i yab rta 'grin zhes bya ba dang / yum rdzong pa lags zhes pa gsang sngags rnying ma ba'i ring lugs 'dzin pa'i sngags 'chang mthu nus can rgyun ma chad par byon pa'i
rigs su 'khrungs pa'i ye shes kyi mkha' 'gro'i mtshan dang ldan pa/ yid du 'ong ba'i lang tsho dang / ris su ma chad pa'i dad pa dang / nye ring med pa'i 'gro ba rnams
la byams pa dang snying rje la sogs pa dam pa'i ngang tshul mang pos mdzes par spud pa'i pa sangs sgrol ma zhes pa ste/ yab yum de gnyis la sras bzhi dang / sras mo bzhi
ste brgyad yod pa las/ sras thams cad kyi nang nas che shos padma don grub dang / de 'og zla rgyal zhes pa gnyis ni 'jig rten lugs kyi bstan bcos mtha' dag la mkhas shing
/ ya rabs kyi srol bzang po skyong ba zhig ste gnyis ka khyim pa'i brtul zhugs 'dzin pa yin la/ de 'og zhabs drung nam mkha' rab 'byams su grags pa ni/ chung ngu nas ngor
du khu bo zhabs drung dpal ldan chos skyong gi drung du byon/ thugs rab kyi rtsal chen po rdzogs te nyin rer phyag dpe shog bu mda' tshad ma brgyad re tsam thugs la 'dzin
pa la bsnyel pa mi mnga'/ gzhan yang ri mo dang / 'dag bzo la sogs pa bzo'i rig byed mang po ma bslabs par thol byung du mkhyen pa sogs smra ba'i khyu mchog chen por
gyur pa zhig yod rung / gdul bya'i bsod nams kyis ma chun par dgung lo bcu bdun par zhing khams gzhan du gshegs/ de 'og sras thams cad kyi nang nas chung shos dpal sa yi
steng na 'gran zla dang bral ba'i chos kyi rje 'di yin te/ de'ang thog mar yum gyi lhums su zhugs pa nas/ ji srid ma bltams kyi bar du yum sku lus

yang zhing zo mdog bzang ba dang / sngar ma myong ba'i lus sems la bde bas khyab pa dang / dge ba'i bya ba la rang gi ngang gis 'jug pa sogs rgyal ba'i sras po rnams la ji
ltar 'byung ba'i dge mtshan mtha' dag mngon du gyur bzhin pa'i ngang nas/ rgyud kyi rgyal po dpal dus kyi 'khor lo bod du phebs nas rab byung thog mar brtsis pa'i rab byung
bcu gsum pa'i nang gses/ legs sbyar gyi skad du sirtha pa zhes bod skad du sa skyong ste rgya rtsis pa'i lugs kyi shing mo bya lo'i hor zla lnga pa'i dmar phyogs kyi gral
tshes nyer lnga'i srod kyi dus su yum la gnod pa med cing ngo mtshar ba'i ltas du ma dang bcas te sku 'khrungs par gyur to/ /de ltar 'khrungs pa'i khye'u de ni gzugs
bzang zhing lta na sdug pa/ bzhin gyi dkyil 'khor padma gzhon nu kha bye ma thag pa ltar kha dog rgyas shing / dbu gdugs kyi rnam pa can dang / dpral ba'i dbyes che ba sogs
skyes bu chen po'i mtshan dang ldan zhing / skye bo rnams kyi yid kyi brtan pa dbang med du 'phrog pa zhig ste/ dus mnyam pa'i skye bo sus kyang 'gran du med pa yin no
zhes thos la/ mtshan dgra 'dul zhes bya bar btags so/ /shel dkar zhu ba'i khu ba yi/ /tshon gyis lan brgyar byugs pa bzhin/ /mu tig 'od chags kha ba'i ljongs/ /lha yul sa
la 'phos 'dra yod/ /khyad par dge mtshan rgya mtsho yis/ /yongs su gtams pa'i gling 'di ni/ /gangs can mdzes pa'i rgyan nyid du/ /dbang phyug gis ni sprul par nges/ /de
na mkhas dang grub rigs kyi/ /'chi med lam las nyer 'ongs pa'i/ /rgyal sras skyed pa'i yab de la/ /rta mchog rol pa'i mtshan byin brlabs/ /yid 'ong shar gyi thig le ni/
/rin chen rgyan gyis rnam spras shing / /dad dang snying

rje sogs ldan na/ /zla bzhin ma yi dpe zlar 'os/ /de lta'i ri dwags mig can ma'i/ /lus kyi pho brang nyams dga' bar/ /dge ba'i mtshan ma rab 'byams dang / /lhan cig zhugs pa'i
rol rtsed brtsams/ /e ma rab tu mdzes pa'i lus/ /shing bal bzhin du yang ba dang / /zo mdog ches cher rgyas pa ni/ /yar gyi ngo la 'gran pa bzhin/ /sngon chad lhas kyang
ma myangs pa'i/ /lus sems bde bas myos pa ni/ /mngon sum pa'am rmi lam zhes/ /yum gyi yid ni som nyir gyur/ /de nas nor gyi blo gros ma/ /dbyar gyi chas su zhugs pa dang
/ /'gro 'di'i bsod nams rwa ba na/ /gzugs sku'i me tog gsar pa bzhad/ /srid na mdzes pa'i snying po kun/ /gcig tu spungs la co 'dri ba'i/ /mtshan bzang lta na sdug pa
yis/ /'jig rten gsum po kun yid 'phrog /de tshe ched du ma bos par/ /shis pa'i chos kun 'du ba dang / /'bad pa med par ljongs 'di yi/ /bde skyid dgung la reg par gyur//
//gnyis pa gzhon nu'i sa la bzhugs nas mdzad pa ji ltar mdzad pa'i tshul ni/ de nas na tshod dang mthun pa'i kha zas phun sum tshogs pas skyed bsrings te/ cung zad mno shes
pa na'ang gzhon nu de ni bskal pa dpag tu med par legs byas la goms pa brtas pa'i shugs kyis rgan pa la gus shing / gzhon pa la byams pa la sogs pa ya rabs kyi spyod tshul
dang ldan zhing / rtsed mo dang ku re la sogs pa tha mal gyi byis pa'i spyod pa las 'das te/ zhi zhing dul ba dang / bag yod pa'i sgo nas kun spyod shin tu gtsang bas
skye bo thams cad ngo mtshar ba'i gnas su gyur pa zhig go zhes 'khums so/ /de nas dgung lo lnga bzhes pa'i dus/ thar

rtse nas khu bo zhabs drung dpal ldan chos skyong dgongs pa zhi dbyings su gtad/ de skabs thar rtser mi med rgyu med lta bu'i nyag phra bar brten dpal ldan sa skya'i bla sman
pa chen po zhal dkar bas/ ngor gyi zur bzhi thar rtse par/ dbon rgyud sogs ci yang yod skad ma thos pas/ de'i 'dzin ba dag byed chog par dpal sa skya'i 'jam mgon chen
por snyan sgron phul kyang / ngor pa rnams kyis dbon po rje 'di pa yod tshul gser snyan du gsol te/ dgung lo drug tu son pa lcags pho stag gi lor/ sa la gnas pa'i 'og min
chen po dpal e waM chos ldan gyi bla brang thar pa rtser phebs/ ga zi drung yig tu grags pas 'bri klog sogs brda bstan pa tsam gyis tshegs med du mkhyen/ de nas bzung dgung
lo bcu drug pa'i bar la e wa~M pa'i 'don tshogs yongs su rdzogs pa thugs 'dzin dang / de dag gi gdangs dbyangs/ rnga dang rol mo'i tshigs/ thig rdul tshon la sogs pa
mdor na phyag len phra mo tshun chod kyang dpyis phyin par mdzad/ lhag par 'jam mgon sa skya paNDi ta chen pos mdzad pa'i bstan bcos sdom gsum rab dbye/ chos rje dkon mchog
lhun grub pas mdzad pa'i rgyud bshad kyi sngon 'gro tshul gsum mdzes rgyan/ rgyud kyi mngon par rtogs pa ljon shing mdzes rgyan/ dpal kye rdo rje'i rtsa ba'i rgyud brtag
pa gnyis pa ste ngor pa'i gzhung chung bzhir grags pa rnams dang / dkon mchog lhun grub pas mdzad pa'i gsung ngag lam 'bras kyi sngon 'gro snang gsum mdzes rgyan/ dngos
gzhi rgyud gsum mdzes par byed pa'i rgyan bcas dang / rgyud spyi la dgos pa'i chos snar sa chen gyis mdzad pa'i rgyud sde'i dum bu brgya bcu gsum pa/ slob dpon rin po che
bsod nams rtse mos mdzad pa'i rgyud sde spyi'i rnam par gzhag

pa/ rje btsun rin po ches mdzad pa'i rgyud kyi mngon par rtogs pa rin po che'i ljon shing / de gnyis kyi stong thun sa bcad/ yab kyi bstod pa daNDa ka /yum gyi bstod pa dri
ma med pa'i rgyan rnams grags pas mdzad pa/ bdag med bstod pa'i 'grel pa sa paN gyis mdzad pa ste kun tu dgos pa'i gzhung bdun du grags pa rnams thugs la bzung nas rgyug
'bul ba sogs mdzad cing / de rnams kyang thugs la bzung lo tsam ma yin par tshig don gyi go ba dang / mtha' dpyod sogs mthil phyin par mdzad pa yin no/ /gzhan yang thar
rtse rang du bzhugs pa'i phyag dpe rnams la chung ngu'i dus lta rtog ma byas pa med ces rje rang gi zhal snga nas gsungs zhes thos la/ gong du smos pa'i gzhung de rnams thugs
'dzin gnang ba'i tshe'ang nyin rer shog bu mda' tshad ma bzhi re chag med du thugs la bzung ba sogs gzhon nu'i dus nas mkhyen rab kyi klong chen po brdol ba yin no/
/der ma zad sku na chung ngu'i dus dge rgan sogs skul lcag zhu mkhan su yang med rung / sngon byang chub sems dpa' rtag tu ngus sher phyin gyi chos tshol ba na/ bza' ba dang
btung ba la sogs pa ci'ang yid la mi byed par shes rab kyi pha rol tu phyin pa 'ba' zhig yid la sems pa ltar/ dus thams cad du le lo dang / rnam g.yeng med par yang srid
kun tu goms pa'i brtson 'grus kyi brtun pa drag pos phyag dpe'i gzigs rtog kho na las skad cig kyang g.yel ba med pa yin te rje rang gi zhal nas kyang / nged chung ngu'i
dus sa skyar chos zhu sogs la bgrod skabs kyang / nyin mo dbang lung zhu ba sogs kyis dpe cha lta long ma byung rung / mtshan mo snang gsal gyi ngos su shog ldeb re ma
chag

par blo la bzung ba yin zhes gsung ngo zhes thos la/ rtogs pa'i yon tan gyi dbang du byas na'ang / dgung lo bcu gnyis par son pa'i skabs shig tu/ e wa~M thar rtse'i gzim chung
bsam gtan yang rtser grags pa'i rten gsum rnams la mchod bsham zhig mdzad pa'i tshe/ phyi rol gyi snang ba thams cad sems las logs na med cing / sems de'ang skye 'gag
gnas gsum dang bral zhing / kha dog dang dbyibs su ma grub pa'i stong pa dang / gsal ba zung du 'jug pa'i gnas lugs brjod pa'i yul las 'das la/ de nyid thabs kyis zin ma
zin gyi rkyen gyis 'khor 'das kyi rgyu so sor byed pa'o snyam pa thugs rgyud la 'khrungs shing / de phyin chad bya ba gang la'ang lta ba brjod bral gyi rtsi dang ma bral
ba yin zhes rje 'di nyid kyi zhal slob rdzun med pa dag gi ngag las thos la/ yang 'ga' zhig gis ni/ sku chung ngu'i dus cung zad cig bsnyun par gsol sman sogs kyis rim dwangs
su gyur te/ de'i rkyen gyis dbu ma'i lta ba phyin ci ma log pa thugs rgyud la 'khrungs pa yin zhes zer ro/ /gzhan yang de skabs su ma 'ongs pa na bod chen po'i ljongs
su byon nas bstan 'gro'i don mdzad dgos pa'i rtags kyang shin tu gsal ba mang po byung bar mngon no zhes 'ga' zhig gis gleng ngo / /don de rnams la dgongs nas stobs kyi
'khor los sgyur ba sde dge bla chen rigs ldan chen po byams pa kun dga' sangs rgyas bstan pa'i rgyal mtshan gyis mdzad pa'i rje 'di'i rnam thar gsol 'debs byin rlabs char
rgyun 'jo ba'i sprin phung las kyang / mgon pos byang chub mngon du mdzad zin kyang / /'gro mang rnam grol go sar dbugs dbyung phyir/ /pad dkar 'dzin pas

byin brlabs gangs ri'i ljongs/ /mkhas pa brang ti'i gdung du 'khrungs la 'dud/ /gzhon nu'i dus nas byis pa'i spyod las 'das/ /sngon gnas rjes dran rigs drug sdug bsngal gzigs/
/nad kyis gdung bar rten 'brel sman gyis gsos/ /snang sems chos kun sems su rtogs la 'dud/ /yi ge'i phyi mo sum cu gzigs tsam gyis/ /tshig don ma lus thugs chud mgon
po khyod/ /thun min gdul zhing bod chen rgyal khams nyid/ /rten 'byung gsal bar gyur pa de la 'dud/ /rgyal ba'i dgongs don ma 'khrul ston pa'i mchog /rgyal ba gnyis pa sa
skya'i gong ma lnga/ /rgyal bas lung bstan ngor chen rdo rje 'chang / /'khrul zad bzhed srol mchog der zhugs la 'dud/ /ces sogs gsungs pa yin no/ /'phags rnams srid par
gnas bcas kyang / /'khor ba'i skyon gyis reg min te/ /padmo 'dam las skyes gyur kyang / /'dam gyi dri mas bsgos pa med/ /gzhon nu nyid nas legs byas kyi/ /yon tan mang pos
dam bzung ba/ /mthong tshe nyi dang zla bas kyang / /spro ba'i 'od zer 'byin pa 'dra/ /'og min gnyis pa'i dga' tshal na/ /zhabs kyi me tog rnam bkod pas/ /dkar phyogs skyong
ba'i sbrang rtsi'i bu'i/ /snying la rab dga'i rgyal mtshan tshugs/ /mkhyen rab snang ba'i mu khyud can/ /shes bya'i mkha' la rgyu mthong nas/ /gti mug mun pa rnam skrag
ste/ /sa lha'i phang par thim mam snyam/ /ring nas mdza' ba mi phyed pa'i/ /lta ba'i mchog gyur dbu ma yang / /yid kyi bag mar son pa'i mod/ /dngos 'dzin 'khrul pa'i
gdon kun zhi// //spyi don gnyis pa rten rnam par dag pa'i ched du rgyal ba'i bstan pa rin po che'i

sgor zhugs nas thos bsam sgom gsum gyis rang rgyud grol bar mdzad pa'i tshul la gnyis te/ tshigs snga ma dge tshul du bsgrubs te gsan bsam sgom gsum ji ltar mdzad pa'i tshul
dang / tshigs phyi ma bsnyen par rdzogs pa dge slong gi dngos por bsgrubs te nyan bshad sgom gsum ji ltar mdzad pa'i tshul lo/ /dang po ni/ 'di ltar dga' bo rab tu byung
ba'i mdo las/ khyim pa rnams ni me 'obs na gnas pa lta bu'o/ /rab tu byung ba rnams ni bsil khang na gnas pa lta bu'o/ /zhes gsungs pa ltar 'khor ba mtha' dag ni dug can
gyi kha zas bzhin du sdug bsngal gyi rtsa bar gzigs shing / de las thar bar byed pa'i lam rnams kyi gtso bo ni lhag pa'i tshul khrims kyi bslab pa nyid du dgongs la/ rgyal
ba'i bstan pa 'dzin pa'i skyes bu rnams kyi khrod na'ang ngur smrig 'chang ba rnams ni rgyu skar gyi dbus na zla ba'i dkyil 'khor bzhin du rab dang / mchog dang / phul
du gyur par gzigs nas/ nges par 'byung ba'i thugs kyi kun slong rnam par dag pas kun nas bslangs te/ dgung lo bdun pa stod 'grel ba'i lugs kyi bong bu zhes pa/ ljongs 'dir
dbang thang dang bstun pa'i lcags mo yos bu'i lor/ legs par gsung pa'i chos 'dul rgya mtsho'i pha rol tu son pa khang gsar mkhan rin po che ngag dbang chos skyong bzang
por mkhan po zhus/ gzhan yang las kyi slob dpon la sogs pa'i dge slong du ma dang bcas pa'i dbus su/ /dge bsnyen gyi sdom pa sngon du 'gro ba'i sgo nas khyim pa'i rtags
thams cad lam gzhi mdo'i rtswa ltar dor/ rab tu byung ba'i rtags rnams bung bas sbrang rtsi len pa bzhin du yang dag par blangs/ dngos gzhi dge tshul gyi sdom

pa rnam par dag pa legs par bzhes te/ mtshan byams pa nam mkha' bzang po zhes bya bar gsol to/ /de nas brtsams te sngon gyi 'phags pa dgra bcom pa rnams dang tshul mtshungs
par tshul khrims kyi bslab pa rin po che mig 'bras ltar gces par bzung ste/ bslab bya phra zhing phra ba rnams kyang ma nyams par mdzad pa yin no/ /mdor na bdag nyid chen
po 'di ni bskal pa dpag tu med pa'i sngon rol nas thams cad mkhyen pa'i go 'phang bdag gir mdzad zin na'ang / rgyal ba'i bstan pa la 'jug pa rnams kyi mngon par rtogs pa
ni/ ji skad du/ tshul gnas thos dang bsam ldan pas/ /sgom pa la ni rab tu sbyor/ /zhes gsungs pa ltar thog mar rgyud sdom pa gsum ldan du byas nas/ thos bsam sgom gsum
la rim gyis slob dgos pa yin no zhes shes pa'i ched du rang nyid kyang de'i rjes su slob par bzhed nas/ dgung lo bcu gnyis su phebs pa na/ rigs thams cad kyi bdag po dpal
ldan rdo rje sems dpa' dang dbyer ma mchis pa phan khang dbon rin po che rin chen mchog grub pa'i drung du/ thams cad mkhyen pa dkon mchog lhun grub pa'i yig cha rnams kyi
steng nas/ dpal dgyes pa rdo rje'i ras bris kyi dkyil 'khor chen por rgyu dus kyi dbang bskur ba legs par gsan te dge tshul rdo rje 'dzin pa chen por gyur pa yin no/ /de
phyin chad rtsa ba dang yan lag gi nyes pa phra zhing phra ba rnams kyang srung sdom gyi rwa ba las nam yang mi 'da' bar mdzad do/ /gzhan yang chos kyi rje de'i drung
nas snga phyir chos gsan pa'i rnam grangs la/ thar paN gyi yig cha'i steng nas 'jam dkar ma ti lugs kyi rjes gnang lung bcas/ zhu

chen gyi yig cha'i steng nas phyag na rdo rje 'chi bdag 'joms pa lha bcu gsum gyi dbang / 'jigs byed kyi phyag mtshan mda' gzhu la brten nas bi Sha bsad pa'i las tshogs dug
dbang rma bya rgyas pa shar khang pa'i yig cha ltar dang / dkon mchog lhun grub kyi yig cha'i steng nas khro rgyal 'byung po 'dul byed kyi rjes gnang lung bcas/ shar chen
byams pa kun dga' bkra shis pa'i yig cha'i steng nas gur lha brgyad thun mong ba'i rjes gnang lung bcas/ des mdzad pa'i yig cha'i steng nas zhal bsnyen dus kyi rjes gnang
/ ngag dbang chos grags kyi yig cha'i steng nas gu ru drag dmar nyang lugs kyi rjes gnang lung bcas/ dkon mchog lhun grub kyi yig cha'i steng nas bA ri lugs kyi sgrub
thabs brgya rtsar grags pa nas byung ba'i rjes gnang bdun cu don brgyad dang yig cha'i lung bcas gsan cing phyag len gyi rim pa rnams kyang khong du chud par mdzad do/ /de
nas dgung lo bcu bzhi dang / bcu bdun dang / bco brgyad pa rnams su mdo sngags chos tshul rgya mtsho'i 'byung gnas gcig pur gyur pa bod kyi rdo rje gdan dpal ldan sa skya'i
chos grwa chen por lan kha yar phebs te/ mi 'phrog pa'i mkhyen rab dang / dmigs pa med pa'i thugs rje tshad med pa mnga' zhing / sku gsung thugs kyi yon tan bsam mi
khyab par dbang bsgyur ba/ de dus kyi gangs ri'i khrod na ris su med pa'i bstan 'dzin yongs kyi gtsug gi nor bu lta bu 'jam dpal mi yi rnam par rol pa bdag chen kun dga'
blo gros bkra shis grags pa'i rgyal mtshan dpal bzang po'i zhabs kyi padmo dri ma med par/ bdud las kyis mi phyed pa'i dad pa dang gus pa chen po'i spyi bos yang

dang yang du btud de snga phyir chos kyi bdud rtsi mang du gsol ba rnams phyogs gcig tu brjod na/ thog mar slob dpon 'phags pa thogs med nas brgyud pa'i sems tsam pa'i lugs
kyi byang chub mchog tu sems bskyed pa rgyal sras thogs med pa dang / yangs can mkhan po ngag dbang rnam rgyal gyi yi ge ltar gsan te/ smon pa dang 'jug pa gnyis kyis bsdus
pa'i byang chub kyi sems rin po che las dus skad cig kyang mi g.yo ba'i rgyal sras byang chub sems dpa' chen por mdzad cing / de rjes jo bo nas brgyud pa'i blo sbyong
don bdun ma'i khrid rgyal sras thogs med pa'i yig cha'i steng nas nyams khrid lung dang bcas pa/ jo bos thugs dam du mdzad pa'i chos chung brgya rtsa/ bka' gdams pa'i gsung
sgros thor bu lce sgom pas bsdus pa/ pu to ba rin chen gsal gyis mdzad pa'i dpe chos rin chen spungs pa/ de'i 'grel pa lce sgom brtson 'grus rdo rjes mdzad pa'i man ngag
rin chen spungs pa/ de dag la mkho ba gtam rgyud rin chen phreng mdzes 'gro mgon dpal ldan ye shes kyis mdzad pa/ sems dpa' chen po gzhon nu rgyal mchog dang mus chen
dkon mchog rgyal mtshan gnyis kyis bsgrigs pa'i blo sbyong glegs bam/ mus chen gyis mdzad pa'i blo sbyong khrid yig /gzhon nu rgyal mchog gam dkon mchog 'bangs kyis mdzad
pa'i blo sbyong legs bshad kun 'dus rnams kyi lung / ngor chen gyi dbon kun dga' legs rin gyi yig cha la sogs pa'i steng nas rje sa skya pa chen po la 'jam pa'i dbyangs
kyis dngos su zhal gzigs te stsal ba'i blo sbyong zhen pa bzhi bral gyi khrid/ 'phags yul gyi slob dpon chen po a bhA yas phyogs gcig tu bsgrigs shing yar lung lo tsA ba
grags pa rgyal mtshan gyis bod du

bsgyur ba'i sgrub thabs rgya mtshor grags pa nas byung ba'i rjes su gnang ba brgya dang zhe gcig thar paN gyi yig cha'i steng nas lung dang bcas pa/ ba ri lugs kyi sgrub thabs
brgya rtsar grags pa nas byung ba'i rjes gnang don brgyad dkon mchog lhun grub kyi yig cha'i steng nas lung dang bcas pa/ jo bo nas brgyud pa'i rjes gnang dang man ngag
thor bu rnams mchims nam mkha' grags kyis phyogs gcig tu bsgrigs pa'i snar thang brgya rtsar grags pa las byung ba'i rjes gnang so bzhi zhu chen pa'i yig cha ltar dang
/ mchims kyis bsgrigs pa'i yig cha'i lung / sngags 'chang kun dga' rin chen gyi yig cha'i steng nas 'phags yul gyi grub chen brgyad cu rtsa bzhi'i byin rlabs rnams dang
/ rgyud so so la/ thog mar bya rgyud de bzhin gshegs pa'i rigs kyi gtso bo bde gshegs sman bla mched bdun gyi rjes gnang thar paN gyi yig cha'i steng nas lung dang bcas pa/
'phags pa klu sgrub kyis mdzad pa'i sangs rgyas klu dbang rgyal po'i sgrub thabs dbul ba dang bral ba/ sad ser dang lce 'bab pa'i 'jigs pa zhi ba/ phongs pa'i sdug bsngal
dang bral ba/ klu'i gnod pa dang bral ba/ skyes pa dang bud med thams cad 'phel ba/ char 'bebs pa dang gcod pa/ sa'i gter 'byin pa rnams dang / snar thang pa bcom ldan
ral gris mdzad pa'i sgrub thabs/ rong ston gyis mdzad pa'i bstod pa dang bcas pa'i lung / sngags 'chang kun dga' rin chen gyi yig cha'i steng nas ston mchog thub pa'i dbang
por gnas brtan bcu drug gis bskor ba'i rjes gnang lung dang bcas pa/ bya ba spyi'i rgyud kyi nang tshan gsang ba spyi rgyud las gsungs pa'i de bzhin gshegs pa'i rigs
kyi bdag po rigs

gsum spyi'i dkyil 'khor du dbang bskur ba thar paN gyi yig cha ltar dang / thar paN dang ngag dbang mchog legs rdo rje'i yig cha'i steng nas 'jam dkar ma ti lugs kyi rjes gnang
lung dang bcas pa/ de'i rgyab rten du slob dpon ma tis mdzad pa'i sgrub thabs khro los bsgyur ba/ bstod pa ma tis mdzad pa gnyan lo'i 'gyur/ khro los mdzad pa'i rjes
gnang gi yi ge /rgya ston kun dga' brtson 'grus kyis mdzad pa'i lo rgyus/ des mdzad pa'i sgrub skor la/ rtsa ba'i sgrub thabs nyes byas 'joms pa/ yon tan sgrub pa/ rtsod
pa bya thabs/ ma sha la brten pa'i las sbyor rnams kyi lung dang / pha dam pa nas brgyud pa'i 'jam dpal smra seng gi skor la/ 'jam dpal smra seng gi sgrub thabs ka ma la
shI las mdzad pa/ sgrub thams dam pa sangs rgyas kyis mdzad pa/ bstod pa chos dbyings rnam dag ma/ dbyangs can ma'i bstod pa dus gsum bde gshegs ma shes rab 'phel ba'i dmigs
pa/ 'jam dpal dmar po'i gsung gi rdzogs rim/ 'jam dpal gyi zhal mthong ba'i thabs/ shes rab 'phel ba dang / dbang du bya ba'i thabs/ mu drA dbang du bya ba mdzes ma
rgyan 'khor/ gzhan gyi ngag brku ba/ pha rol gyi shes rab 'phrog pa/ mngon shes sgrub pa/ rkang mgyogs sgrub pa/ mig rno ba/ sman gyi thun tshad dang / ral gri'i rgyu dang
/ ril bu'i dbyibs dang / kha dog gza' skar dang bcas pa bstan pa/ ril bu'i gdan gyi 'khor lo'i rnam gzhag /rjes gnang gi cho ga /sgrub thabs dang rjes gnang gi maNDal gyi
rnam gzhag /sgrub pa'i tshad dang blang dor bstan pa/ sAtstsha dkar nag gi las sbyor/ dbang

sdud kyi 'khor lo 'bri tshul gyi gsal byed rnams kyi lung / de bzhin gshegs pa'i rigs kyi yum du gtogs pa srung ba lha lnga bcu rtsa gcig gi dbang bskur ba 'jam mgon kun blo
nyid kyis mdzad pa'i dkyil chog nag 'gros ma'i steng nas lung dang bcas pa/ gza' yum lha bcu gnyis khor yug tu rgyal chen bzhi sogs yod pa'i rdul tshon gyi dkyil 'khor
du/ sa paN gyis mdzad pa'i mngon rtogs dang / dkyil chog rje btsun gyis mdzad pa'i a ra pa tsa lha lnga'i dkyil chog nas kha bskangs te dbang bskur ba dang / zhwa lu pa'i
slob dpon drug gis lhan cig tu brtsams pa'i sgrub dkyil dang / shAkya dpal gyi sgrub dkyil sogs kyi steng nas gdugs dkar nyer bdun ma'i dbang / 'phags pa kun nas sgor 'jug
pa 'od zer gtsug tor dri ma med pa lha lnga'i dbang bskur ba zhwa lu mkhan chen rin chen bsod nams mchog grub pas mdzad pa'i chog khrigs rin chen bsam 'phel gyi steng
nas yig cha'i lung dang bcas pa/ gtsug tor dri med kyi gzungs bklag pa dang / mchod rten bzhengs pa'i cho ga'i lag len khrigs chags sgra tshad pa rin chen rnam rgyal gyis
mdzad pa/ mchod rten bzhengs tshul dang / srog shing gzhug chog bcas mkhyen brtses mdzad pa/ srog shing brtan chog nyag re grags pa rin chen gyis mdzad pa/ mchod rten gyi
thig rtsa gnas gsar pa kun dga' legs 'byung gis mdzad pa/ rin chen bsod nams mchog grub pas mdzad pa'i dri med rnam gnyis kyi cho ga zung 'brel dang / 'od zer dri med kyi
dkyil chog gi lhan thabs dbang chog dang bcas pa mun sel nyin byed snang ba/ 'od zer dri med kyi dbang chog bdud rtsi'i chu rgyun rnams kyi lung / de bzhin gshegs pa'i

rigs kyi khro bo mi g.yo ba dkar po'i skor la/ mi g.yo ba dkar po'i sgrub thabs dA na shI las rang 'gyur du mdzad pa/ de'i sgrub thabs yon tan khris mdzad pa/ mi g.yo ba'i
zhal gdams gsum/ mi g.yo ba'i byin rlabs las byung ba'i lta ba bka' rtags kyi phyag rgya bzhi'i nyams len yon tan khris mdzad pa/ des mdzad pa'i bstod pa rnams kyi lung /
bya rgyud padma'i rigs kyi gtso bo tshe dpag med 'chi med rnga sgra lha dgu'i dbang bskur ba thar paN gyi yig cha dang / sangs phun pa'i yi ge ltar dang / padma'i rig kyi
bdag po 'phags pa bcu gcig zhal gtso rkyang gi rjes gnang dkon mchog lhun grub pa'i yig cha'i steng nas lung dang bcas pa/ de la brten pa'i smyung gnas kyi cho ga rmor
chen gyis mdzad pa/ bya btang kun dga' mchog ldan gyis mdzad pa'i smyung chog /ngag dbang brtan rdor gyis mdzad pa'i thugs rje chen po la brten nas spros bcas dang spros
med kyi 'pho ba gdab tshul brgyud 'debs dang bcas pa/ tshem bu lugs kyi thugs rje chen po'i dmar khrid bla ma dam pas mdzad pa/ padma'i yum sgrol ma dkar mo'i skor la/ dkon
mchog lhun grub yig steng nas sgrol dkar rjes gnang / mkhyen brtse'i yig cha'i steng nas sgrol dkar 'od zer drug sbrag thun mong ma yin pa'i rjes gnang / tshar chen gyis
mdzad pa'i tshe khrid zla ba'i chu rgyun gyi snying po bsdus pa/ de'i lhan thabs mkhyen brtses mdzad pa bcas kyi steng nas sgrol dkar 'od zer drug sbrag gi tshe khrid
zhag brgyad kyi bar du gsan nas/ rgyab rten lung la/ sgrol dkar gyi lo rgyus/ slob dpon ngag dbang grags pas mdzad pa'i sgrol dkar sgrub thabs ba ri'i 'gyur/ sgrol dkar gyi
bum chog

gtor ma srung 'khor rnams kyi yi ge /bar chad zhi bar byed pa'i yi ge /slob dpon padma nag pos mdzad pa'i byad 'grol gyi yi ge ba ri'i 'gyur/ sgrol ma'i sprul pa ce spyang
sngon mo'i lam srung / de'i gsal byed/ sgrol dkar bum chog rjes gnang dang bcas pa dkon mchog lhun grub pas mdzad pa/ sgrol dkar mngon rtogs rjes gnang dang bcas pa sangs
rgyas rin chen gyis mdzad pa/ sgrol dkar rjes gnang mkhyen brtses mdzad pa/ des mdzad pa'i khrid kyi zin bris dang / sbyin sreg gi cho ga tshe dang bsod nams nyi ma bdun
'bar/ sgrol dkar sgrub thabs dbang phyug rab brtan pas mdzad pa rnams kyi lung / phyag 'tshal nyer gcig gi sgrub thabs yig rnying dang / rjes gnang gi chings ngag dbang
chos grags pas mdzad pa'i yig steng nas jo lugs sgrol ma nyer gcig gi rjes gnang lung bcas/ rmor chen gyi yig cha dang / de'i gsal byed 'jam mgon kun blo nyid kyis mdzad
pa bcas kyi steng nas nyi sbas lugs kyi sgrol ma nyer gcig gi rjes gnang lung bcas/ padma'i rigs kyi khro bo'i skor la/ rta mgrin lcags ral can gyi sgrub thabs/ thun mong
gi las tshogs nad pa gso ba/ steng gdon gzir ba/ nad gdon srung ba/ ser ba srung ba/ phyir zlog dang bcas pa byang chub sems dpa' zla ba rgyal mtshan gyis mdzad pa/ rjes
gnang bya tshul yig rnying rnams kyi lung / bya rgyud rdo rje'i rigs kyi gtso bo rdo rje mi 'khrugs pa la bkra shis lha mo brgyad kyis bskor ba'i rdul tshon gyi dkyil 'khor
du/ dkon mchog lhun grub kyi yig cha'i steng nas dbang bskur ba dang / rdo rje'i rigs kyi bdag po phyag na rdo rje gos sngon can gyi rjes

gnang ngag chos pa'i yig cha ltar dang / rdo rje'i rigs kyi pho nyar gtogs pa dme brtsegs dud ka'i rjes gnang byams pa bkra shis lhun grub pa dang / rmor chen dang / ngag dbang
chos grags bcas so so'i yig cha'i steng nas gsan te/ dme brtsegs kyi sgrub thabs las tshogs dang bcas pa sa paN gyis mdzad pa'i lung / jo bo lugs kyi dme brtsegs ljang
nag gi las tshogs nad grib srung ba/ lam grib srung ba/ smyon pa 'dul ba/ ser ba srung ba/ rims nad srung ba/ phyugs god srung ba/ mi lo nad can gso ba/ ra lug la spyang
ki srung ba/ 'bras phol lhog pa gso ba/ nad pa'i sngas srung ba/ zhing la 'bu srin srung ba/ bang mdzod du 'gong po zhugs pa srung ba/ nor phyugs la 'gong po rjes su 'brang
ba sreg pa/ dme grib srung ba'i thabs lo rgyus dang bcas pa'i lung / bya rgyud nor can gyi rigs la jo lugs dzaM dkar 'brug zhon lha lnga'i rjes gnang she'u lo tsA dang
/ kun blo nyid kyis mdzad pa'i yi ge ltar gsan nas/ rgyab rten du phyi chu sbyin la brten pa/ nang gtor ma la brten pa/ gsang ba ga'u la brten nas sgrub pa rnams jo bos
mdzad pa/ dzambha la'i lo rgyus/ rjes gnang gi yi ge /jo bos mdzad pa'i bstod pa/ she'u lo tsA bas mdzad pa'i sgrub thabs rjes gnang dang bcas pa/ rje rang gis mdzad pa'i
rjes gnang dang bcas pa rnams kyi lung / phyag rdor gos sngon can gyi rjes gnang sngon du 'gro ba'i sgo nas rnam sras ser chen lha dgu'i rjes gnang spro ba lnga dang
bcas pa dkon lhun gyi yig cha'i steng nas lung dang bcas pa/ de'i sgrub thabs bu ston gyis mdzad pa'i lung / rgyud sde gnyis pa spyod pa'i rgyud kyi de

bzhin gshegs pa'i rigs kyi bdag po 'jam dbyangs a ra pa tsa lha lnga'i rdul tshon gyi dkyil 'khor du/ rje btsun rin po che dang gu ge paN chen gyis mdzad pa'i mngon dkyil/
thar paN gyi gsal byed/ sangs phun pa'i mtshams sbyor rnams kyi steng nas dbang bskur ba dang / rgyud sde gsum pa rnal 'byor rgyud kyi zhe sdang can rjes su bzung ba dum
bu gnyis pa'i bshad rgyud khams gsum rnam rgyal gyi rtog pa shes rab gtso bor bton pa las 'phros pa'i ngan song sbyong rgyud las gsungs pa'i kun rig rtsa ba'i ras bris kyi
dkyil 'khor du ngor chen rdo rje 'chang gi yig cha rnams dang / dkon lhun gyi mtshams sbyor rnams kyi steng nas dbang bskur ba dang / rgyud sde bzhi pa rnal 'byor bla na
med pa'i pha rgyud gsang ba 'dus pa mi bskyod rdo rje lha so gnyis kyi ras bris kyi dkyil 'khor du ngor chen rdo rje 'chang gi yig cha rnams dang / sngags 'chang kun dga'
rin chen gyi mtshams sbyor rnams kyi steng nas dbang bskur ba dang / gsang 'dus 'jam pa'i rdo rje lha bcu dgu pa'i rdul tshon gyi dkyil 'khor du kun mkhyen yig cha rnams
dang / rje rang gis mdzad pa'i mtshams sbyor rnams kyi steng nas dbang bskur ba dang / kun mkhyen bsod nams seng ge dang / sangs rgyas ye shes kyi yig cha'i steng nas
gsang 'dus spyan ras gzigs lha bcu dgu'i ras bris kyi dkyil 'khor du dbang bskur ba dang / pha rgyud zhe sdang can gtso bor 'dul ba'i gshed skor la/ ngor chen rdo rje 'chang
gi sgrub dkyil dang / shar chen byams pa kun bkras pa'i dkyil chog nag 'gros/ thar paN gyi mtshams sbyor rnams kyi steng nas gshed dmar lha lnga'i rdul tshon gyi dkyil
'khor du dbang bskur ba sngon du 'gro bas/ 'jam

dbyangs mkhyen brtse'i dbang phyug gis mdzad pa'i khrid yig dang / bskyed rim rnam bshad sogs kyi steng nas gshed dmar spros med kyi nyams khrid zhib rgyas dang / mkhyen brtse'i
khrid yig dang bskyed rim rnam bshad bcas kyi lung / rwa lo tsA ba'i sgrub dkyil/ de'i gsal byed tshar chen gyis mdzad pa/ mkhyen brtses mdzad pa'i ngag 'don khrigs
chags rnams kyi steng nas 'jig byed rwa lugs lha bcu gsum ma'i rdul tshon gyi dkyil 'khor du dbang bskur ba dang / mkhyen brtses mdzad pa'i las gshin gyi skong ba/ de'i
skong rdzas byin rlabs bslab gsum rgyal mtshan gyis mdzad pa bcas kyi lung / ma rgyud kyi skor la/ a mes zhabs kyis mdzad pa'i sgrub dkyil dang / sngags 'chang chen mo'i
mtshams sbyor rnams kyi steng nas bde mchog nag po lugs lha drug cu rtsa gnyis kyi rdul tshon gyi dkyil 'khor du dbang bskur ba dang / a mes zhabs kyis mdzad pa'i bde mchog
chos 'byung gi lung / dpal ldan don grub kyi yig cha'i steng nas phag dkar shes rab gsal byed kyi byin rlabs lung bcas/ ngag chos kyi yig cha'i steng nas dpyal lugs phag
mo skor gsum gyi byin rlabs lung bcas/ sngags 'chang kun rin gyi yig steng nas grub rgyal lugs kyi tshe dpag tu med pa'i byin rlabs lung bcas/ paN chen A tsarYa dmar pos
bla ma sa chen la gnang ba'i mkha' lding gser mig 'khyil ba 'byung po 'ur 'ded kyi skor la/ shar 'bum chu ba dpal ldan grags pas mdzad pa'i lo rgyus/ bsnyen pa/ sgrub
pa/ las sbyor la khyad par gyi las sbyor/ ser ba dang char gcod pa/ mid 'byar 'chos pa/ dug srung ba/ dug 'dred/ sri'u

gso ba/ gdon bgegs skrod pa/ smyo ba 'dul ba/ 'byung lnga'i dwangs ma'i bcud len/ mdze gso ba bcas dang / spyi 'gro'i las sbyor rnams kyi lung / ngag dbang mchog legs rdo rje'i
yig cha'i steng nas seng gdong dmar mo'i rjes gnang lung bcas/ gnyis su med pa'i rgyud kyi khongs su gtogs par bzhed pa'i nor gyi lha mo dbyu gu mched gsum gyi skor
la/ 'phags pa klu sgrub kyis gnod sbyin mo kun 'khyil gyi rtog pa nas phyung ba'i sgrub thabs ba ris bsgyur ba/ rdo rje gdan pas mdzad pa'i gnod sbyin mo kun nas 'khyil pa'i
don bsdus kyi 'grel pa ba ri'i 'gyur la pa tshab kyis slar bcos mdzad pa/ de'i snying po sa paN gyis mdzad pa lo rgyus dang bcas pa/ ba ri ba bod du byon khar rdo rje
gnad pas skyel thung mdzad nas gnang ba'i thugs dam mkha' 'gro ma'i dngos grub lag bcang / dbyu gu spun gsum gyi mngon rtogs/ gtor ma gtong thabs/ rten bca' thabs/ mkha'
'gro ma'i lag bcang 'dra min rdzogs byang gi mtha' can/ sgrub pa bya thabs/ chang bu bsngo lugs/ brgyud pa'i lo rgyus dang rten bca' thabs/ bsnyen sgrub las sbyor sogs yod
pa'i tshigs bcad mkha' 'gro chen mo/ de'i zhar byung du rab gnas bya thabs dang bla rdo bcang ba'i man ngag /yang man ngag bla rdo bcang thabs dang bcas pa rgyas par bstan
pa/ 'jam mgon a mes zhabs kyis mdzad pa'i sgrub thabs bsam don kun 'grub dang / tsakra la brten pa'i dbang sdud zab mo'i lag len bsam 'phel nor bu/ byams pa ngag dbang
lhun grub kyis mdzad pa'i sgrub thabs rnams kyi lung / dpal dus kyi 'khor lo'i thun mong gi las sgrub pa'i lha gsum gyi nang tshan rdo rje khyung khra'i skor la/ sngags

'chang gzungs dpal bas mdzad pa'i khyung pod dkar chag thub bstan mi mjed ma/ khyung khra'i las tshogs byis gdon bya 'dre bcos pa'i man ngag dang / bya mdos/ ngan song sgo
'gegs bya ba khyi dug bcos pa'i man ngag rnams gzungs pas mdzad pa/ gdon rnam grol bya ba gza' bcos pa'i man ngag bzang po'i mtshan can gyis mdzad pa/ dkar phra men brtag
pa'i zhal shes/ gza' bcos pa'i lag len shog dril khyung rgya ma gzungs pas mdzad pa/ des mdzad pa'i khyung gi las mtha' gshed skor zab mo/ klu dang gza' rigs srung ba'i
man ngag dus 'khor lugs/ chu'i blang dor tshigs bcad ma/ gza' mdos kyi cho ga 'bring po/ dug bcos pa'i man ngag bai DUrYa'i phreng ba gzungs pas mdzad pa/ dug srung brtag
pa'i man ngag zab mo/ 'phags pas mdzad pa'i khyung khra'i las tshogs drug pa/ gzungs pas mdzad pa'i khyung khra'i las mtha' brgyad pa/ dreg bcos pa'i man ngag dpal gyi mtha'
can gyis mdzad pa/ dreg sel ba bka' rgya ma/ mdze gso ba/ thog srung ba'i las tshogs 'phags pas mdzad pa/ gegs sel gzer lnga gzungs pas mdzad pa/ dmu chu sbyong ba'i
man ngag /ser ba srung ba'i las mtha'/ yang ser bsrung ba'i man ngag /lo chog dang lo phud kyi phyag len/ kha ba srung ba'i tho 'dzugs thabs/ khyung khra'i sbyin sreg /rjes
gnang / bstod pa rnams 'phags pas mdzad pa/ ma ti bha dras mdzad pa'i sgrub thabs/ byams pa ngag dbang dpal bzang gis mdzad pa'i mngon rtogs/ khyung khra'i sgrub thabs
gzungs pas mdzad par cung zad kha bskangs ba/ sgrub thabs las tshogs rjes gnang dang bcas pa mdzad

byang mi gsal ba rnams kyi lung / gsang sngags rnying ma'i skor la/ rdo rje phur pa'i rdul tshon gyi dkyil 'khor du/ chos rje bla ma dam pa dang / sa lo chen po dang / sngags
'chang kun rin rnams kyi yig cha'i steng nas stod las byang chub sgrub pa'i dbang dang / smad las drag po sgrol ba'i rjes gnang / sa lo kun bsod kyis mdzad pa'i phur pa'i
zhi ba'i sbyin sreg gi lung / bdag chen rgya gar ba'i phrin gzhung dregs pa zil gnon dang / sngags 'chang kun rin pa'i dbang chog mthong ba rang grol/ rje rang gis mdzad
pa'i bsgrigs rim rnams kyi steng nas gu ru drag dmar nyang lugs kyi dbang dang yig cha rnams kyi lung / 'dod 'jo'i bum bzang nas byung ba'i gu ru drag mthing gi byin
rlabs/ rta mgrin gsang sgrub bam skyer sgang lugs kyi dbang bzhi byin rlabs kyi tshul du bskur ba sngon du 'gro ba'i sgo nas/ rgyab rten lung la/ rta mgrin gyi mngon rtogs
gter gzhung / bde gshegs rgyal ba rgya mtsho'i thugs kyi bcud thig ces bya bar nang gses su sgom rim bsdus pa/ dzapra dmigs la brten nas rang gzhan gyi don sgrub pa/ bar
chad gzhom pa/ sde brgyad gzir ba/ lingga dang 'khor lo la brten pa'i las sbyor/ rtsa sngags/ sde brgyad dbang du bsdu ba'i sham bu sngags dang bcas yod pa'i gter gzhung
'khrul med/ dbang bskur ba'i cho ga gter byon/ gtor bsngo/ bstod pa/ rta mgrin gyi zhal gdams zab mo la nang gses su/ rgyal po ting 'dzin dang sngags kyis gcun pa/ 'khor
lo dang smyag shad kyi dbyug pa la brten nas rgyal po 'dul zhing gnon pa/ srung 'khor/ srung mdud/ skyer sgang pas chos skor 'di rnams o rgyan la zhus tshul dang bcas pa'i
lung / 'dod bum nas byung ba'i phyag rdor dregs 'dul dang /

brtan ma bcu gnyis kyi rjes gnang / sngags 'chang kun dga' bkra shis kyi yig cha'i steng nas thang stong pa'i lugs kyi tshe rta zung 'brel gyi dbang dang yig cha'i lung / ngag
dbang kun dga' bkra shis kyi yig cha'i steng nas tshe dpag med lcags sdong ma'i dbang dang / kun bkras pas mdzad pa'i lcags sdong ma'i dbang chog bklags pas don grub
dang / 'chi med 'dod 'jo gnyis kyi lung / zhwa lu pa rin chen bsod nams mchog grub kyi yig cha'i steng nas mda' 'phel ma'i tshe dbang dang yig cha'i lung bcas/ sngags 'chang
kun rin gyi yig cha'i steng nas gra mngon lugs kyi dzam dmar rjes gnang lung bcas/ rje rang gis mdzad pa'i bod skyong brtan ma bcu gnyis la mchod gtor 'bul tshul gyi
lung bcas dang / khyad par rgyal ba'i bstan pa rin po che'i sgor zhugs pa phal cher gyi rna bar ma thos pa'i gser chos snyan brgyud kyi skor la/ 'phags yul gyi paN grub rgya
mtsho'i gtsug rgyan rnal 'byor gyi dbang phyug dpal ldan bi rU pas rgyal yum bdag med ma las dngos su gsan pa'i gsung ngag rin po che lam 'bras bu dang bcas pa'i skor
la/ tshogs bshad dang / slob bshad du grags pa gnyis las/ dang po la bla ma tshad mar bya ba'i phyir/ rje btsun gyis mdzad pa'i lam 'bras bu bla ma brgyud pa'i gsol 'debs
bla ma rdor 'dzin ma kha skong dang bcas pa/ 'phags pas mdzad pa'i lam 'bras brgyud pa'i phyag mchod/ brag phug pas mdzad pa'i brgyud 'debs kha skong dang bcas pa/ ngor
chen gyis mdzad pa'i brgyud 'debs rnam dag ma kha skong dang bcas pa rnams dang / lam 'bras brgyud pa'i rnam thar zhib mo rdo rje bar ston gyis mdzad pa/ bla ma brgyud pa
rgya bod kyi rnam thar rje btsun gyis

mdzad pa nas/ ngor chen gyi rnam thar kha skong dang bcas pa mus chen gyis mdzad pa'i bar dang / mus chen nas yab rje bsod nams rin chen bar gyi rnam thar rnams kyi lung gnang
tshul kun blo'i rnam thar du gsal yang / rje 'di'i gsan yig tu ma thebs pas ma bris so/ /rje rang gis mdzad pa'i sa skya'i gdung rabs dang / ngor gyi gdan rabs rnams
kyi lung / nyams myong tshad ma rgyud la skyed byed khrid kyi gzhung shing bzhi las/ gzhung shing rgyas pa gzhung ji lta ba bzhin du bkri ba'i khrid mkhan chen ngag dbang
chos grags kyis mdzad pa'i yig cha'i steng nas lam gyi sngon 'gro snang ba gsum gyi khrid/ brgyud pa'i khyad par gnyis ldan gyi sems bskyed/ de nas dbang gi mngon par rtogs
pa brgyad dang ldan pa'i sgo nas dpal kye rdo rje'i rdul tshon gyi dkyil 'khor du rje dkon mchog lhun grub kyi yig cha rnams kyi steng nas rgyu dus kyi dbang bskur ba
dang / de ltar dbang thob pa de nyid mi nyams par bsrung ba'i phyir du rje btsun gyis mdzad pa'i rtsa ltung 'khrul spong sogs kyi steng nas dam tshig gi gsung bshad shin
tu zhib pa/ lam gyi dngos gzhi rgyud gsum gyi sgo nas bkri ba'i khrid mkhan chen thams cad mkhyen pa ngag dbang chos grags kyi yig cha'i steng nas nyams khrid zab mo yongs
su rdzogs pa shin tu zhib rgyas su gsan cing / de dag gi skabs su'ang lam gyi nyams bskyed pa'i phyir lus thabs rgyud la dbang bzhi dang rjes su 'brel ba'i lam gyi thog
mar 'jam mgon a mes zhabs kyi yig cha'i steng nas rje btsun bdag med lha mo bco lnga'i dkyil 'khor du dbang bskur ba dang / nang bskyed rim gyi thog mar 'jam dbyangs bsod
nams dbang pos mdzad pa'i lam dbang gi yi ge dang / ngag chos pas mdzad pa'i lam dbang gi mtha' dpyad bcas kyi steng nas lam dus kyi dbang gis chu bo ma nub pa dang /
gsang

dbang gi khrid kyi thog mar ngag chos pa'i yig cha'i steng nas rje btsun bdag med ma'i byin rlabs dang / gzhan yang ngag chos pa'i yig cha'i steng nas lam zab phyi nang dang
/ bir srung phyi nang rnams kyi byin rlabs dang / phyi nang gi bskyed rim gyi skabs su'ang / ngor chen gyis mdzad pa'i phyi bskyed rim gyi rnam bshad zla zer dang / kun
mkhyen gyis mdzad pa'i lus dkyil rnam bshad bde chen bcud snying sogs kyi steng nas mtha' dpyod kyi gsung bshad shin tu zhib pa sogs mdor na phyag len phra mo tsam yang
'ol spyir ma lus par mthil phyin par gsan pa yin no/ /de rnams kyi rgyab rten du lung dang bstan bcos tshad mar bya ba'i phyir/ rje btsun rin po ches bsgrigs pa'i lam 'bras
pod ser la chos sna drug cu yod pa dang / de'i nang nas rje btsun yum gyi byin rlabs kyi cho ga dang / las dang po pa dang thun mong du dgos pa'i chos sna bdun te brgyad
po logs su bzhugs kyang rung bar bshad pa dang bcas pa rnams kyi lung / chos rje bla ma dam pas mdzad pa'i lam 'bras pod nag mar grags pa la brgyud pa'i rnam thar ngo
mtshar snang ba/ mngon rtogs yan lag drug pa/ lam dbang bskur tshul/ de'i nyams len/ bla ma la brten nas dngos grub rnam gnyis sgrub pa'i rnal 'byor/ zab mo bla ma'i rnal
'byor gyi yan lag /gzhung ji lta ba bzhin gyi khrid yig sbas don gsal ba/ gnad drug gis bkri ba'i khrid yig gnad kyi lde'u mig /gnad bcu gcig gis bkri ba'i khrid yig gnad
kyi sgo 'byed/ dbang po rab 'bring tha gsum bkri ba'i khrid yig nyung ngu rnam gsal/ lam 'bras 'bring du bsdus nas snang ba gsum du gang zag gcig la dgos pa phyogs gcig
tu bsgrigs pa/ lam

'bras gzhung bshad man ngag gi mdzod de chos sna bcu gnyis/ ngor chen rdo rje 'chang yab sras kyis bsgrigs pa'i gsung ngag rin po che pusti dmar chung ngam pod dmar du grags
pa la/ chos tshan che phra thams cad bsdoms pas bdun cu don gsum mchan dang bcas pa/ rgyal tshab dam pas mdzad pa'i dkar chag rnams dang / gzhan yang ngor chen rdo rje
'chang gis mdzad pa'i phyi bskyed rim gyi rnam bshad gnad kyi zla zer/ lus dkyil la rtsod pa spong ba smra ba ngan 'joms dang / lta ba ngan sel gnyis/ tshogs 'khor gyi cho
ga gsang ba kun rgyan dang / kun bzang rnam rol gnyis/ kye rdor rgyud gsum la rtsod pa spong ba rgyud gsum gnod 'joms rtsa 'grel/ 'byung po thams cad kyi gtor ma'i cho
ga'i 'grel pa phrin las rgyas byed/ phyi nang gi bskyed rim dang lam dus nyams su len tshul tshigs bcad ma/ mngon rtogs tshul bcuu bzhi'i sdom/ bstod pa nyi shu pa'i 'grel
pa rnams dang / mkhan chen ngag dbang chos grags kyis mdzad pa'i lam 'bras kyi glegs bam la/ gsung ngag khog phub kyi zin bris/ snang gsum gyi khrid/ rgyud gsum gyi khrid/
dam tshig gi rnam bshad mdor bsdus/ phyi bskyed rim gyi rnam bshad rgyas bsdus gnyis lus dkyil gyi rnam bshad nyung ngu / brgyud pa'i khyad par gnyis ldan gyi sems bskyed
bya tshul/ slob ma rjes 'dzin/ aShta'i bzlas lung bya tshul la nang gses su lugs mi 'dra ba gnyis/ tshar gsum khug pa'i byin rlabs/ lam dbang gi mtha' dpyod dang zur
'debs/ bdag med ma'i byin rlabs/ lam zab phyi nang / bla ma rin 'byung rnams kyi byin rlabs/ bir srung phyi ma'i byin rlabs ngor chen gyis mdzad pa la zur 'debs cung zad
dang bcas pa/ bir srung nang ma'i byin rlabs

brda don gsal ba'i byin rlabs gnyis las gsum byung ba'i go don dang bcas pa/ lam sbas bshad/ brda tshig brgyud bcas kyi byin rlabs/ rnam 'joms bir lugs kyi sgrub thabs nub
pa rig 'dzin grags kyis mdzad pa la zur 'debs cung zad dang bcas pa/ sgrub pa lung sbyin dang / gsang bcu'i rgyas gdab kyi phyag len rnams mkhan chen ngag dbang chos grags
kyis mdzad pa/ yig cha de rnams dang phyogs gcig tu bya ba'i phyir kun mkhyen gyis mdzad pa'i rnam 'joms bir lug kyi byin rlabs bya tshul dang / mgon rkyang rjes gnang
dang bcas pa rnams kyi lung / chos rje dkon mchog lhun grub pas mdzad pa'i lam zab phyi ma'i nyams len tshigs bcad ma/ kye rdor man ngag lugs kyi dbang gi mtshams sbyor dang
/ lam zab bla ma'i rnal 'byor gyi nyams len sngags 'chang chen mos mdzad pa/ 'jam mgon a mes zhabs kyis mdzad pa'i skor la/ kye rdor man ngag lugs kyi phyi nang gi mngon
rtogs bdag 'jug dang bcas pa 'jug pa bde byed/ kye rdor mngon rtogs kyi rnam bshad dges rdor chos kun gsal ba'i nyin byed/ rdor dril bgrang phreng dgang blugs bum pa
rnams kyi rnam bshad phrin las kun khyab/ bdud rtsi ril bu sgrub tshul gyi yi ge rnams phyogs gcig tu bsdus pa bdud rtsi'i rol mtsho/ gsung ngag chos 'byung legs bshad chu
bo 'dus pa'i rgya mtsho rnams dang / rje rang gis mdzad pa'i dam tshig rdo rje'i bsgom bzlas sdig sgrib kun 'joms rnams kyi lung bcas legs par gsan to/ /gnyis pa khyad
par du ngor lugs thun mong ma yin pa gsung ngag rin po che slob bshad kyi skor la/ thog mar bla ma tshad mar bya ba'i phyir rnal 'byor gyi dbang phyug bi rU pa la bstod pa
a la ma nas bzung / rmor chen rdo rje 'chang gi 'khrungs rabs gsol 'debs kyi bar gyi bla ma brgyud pa la gsol

ba 'debs pa'i skor gyi lung dang / rje btsun rin po che grags pa rgyal mtshan gyis mdzad pa'i bla ma rgya bod kyi lo rgyus nas bzung / gnas gsar pa ngag dbang kun dga' legs
pa'i 'byung gnas kyi rnam thar 'jam mgon kun blo rang gis mdzad pa'i bar gyi rnam thar skor rnams kyi lung rje 'di'i gsan yig sde dge chos rgyal mchog gis bsgrigs pa'i nang
du gsal ba ltar legs par gsan pa sngon du 'gro ba'i sgo nas/ nyams myong tshad ma rgyud la skyed par byed pa'i khrid dngos ni/ rdo rje 'chang tshar pa chos rje'i gsung
sgros 'jam dbyangs mkhyen brtse'i dbang phyug gis zin bris su mdzad pa'i khrid yig gsang chen bstan pa rgyas byed kha'u brag rdzong pa'i bzhed pa ma nor ba la gzhi byas/
bum dbang rmi lam man gyi khrid 'phro lus pa rgyal dbang lnga pa rin po ches mdzad pa dang / snang gsum gyi skabs su 'jam dbyangs mkhyen brtse'i gsung ngag byung tshul
gyi zin bris kyi steng nas thog mar man ngag gi byung tshul dang / byung ba'i chos la bshad sgrub bya tshul gyi gsung bshad shin tu rgyas pa dang / gzhan yang gsung bshad
kyi rgyab skyor du dgos pa'i yig cha rnams dam pa'i phyag gzhes ltar mdzad de/ lam gyi sngon 'gro snang ba gsum gyi khrid yig shin tu rgyas pa zhag nyi shu skor dang / de
skabs rnams su'ang bla ma lnga bcu pa rtsa 'grel rnams kyi steng nas gsung bshad mthil phyin pa dang / sdom pa nyi shu pa rtsa 'grel gyi steng nas gsung bshad zhib rgyas
dang / rje btsun gyi sdom pa nyi shu pa'i 'grel pa/ rtse mos mdzad pa'i chos la 'jug pa'i sgo bcas kyi lung / de nas maNDal tshom bu lnga pa la brten pa'i brgyud pa'i khyad
par gnyis ldan gyi sems bskyed ngor chen dkon mchog lhun grub pa'i yig cha ltar dang / des mdzad pa'i yig cha'i steng nas slob ma rjes 'dzin sogs dbang gi mngon par
rtogs pa brgyad dang ldan pa'i sgo nas dpal kye rdo rje'i rdul tshon gyi dkyil 'khor

chen por/ mus chen sems dpa' chen pos mdzad pa'i dbang chu dang / tshar chen gyi dbang chu'i gsal byed/ dkon mchog lhun grub kyi dbang gi mtshams sbyor chen mo sogs kyi steng
nas rgyu dus kyi dbang bskur ba yongs su rdzogs pa/ mkhyen brtse'i yig steng nas aShta'i bzlas lung dang bcas pa/ dngos gzhi grol byed kyi khrid la/ thog mar lta bas spros
pa gcod pa'i phyir du kun gzhi rgyu rgyud la 'khor 'das dbyer med kyi lta ba bsgom pa'i khrid dang / de skabs su dam tshig dang sdom pa'i gsung bshad shin tu zhib pa
grags pas mdzad pa'i rtsa ltung 'khrul spong gi lung dang bcas pa/ de nas 'jam mgon a mes zhabs kyi yig cha'i steng nas bdag med lha mo bco lnga'i dbang / lus thabs rgyud
la dbang bzhi dang 'brel ba'i lam bzhi las/ thog mar bum dbang dang 'brel pa phyi bskyed rim gyi khrid sems 'dzin dang bcas pa/ bdag chen gyi yig cha'i steng nas lam dus
kyi dbang bskur ba yig brgya'i bzlas lung dang bcas pa/ de rjes gnang bskyed rim gyi khrid sems 'dzin dang 'brel pa sogs bum dbang gi lam yongs su rdzogs pa/ de dag gi
sgro 'dogs gcod pa'i skabs su phyi nang gi bskyed rim/ dbang / rab gnas/ sbyin sreg sogs lam yongs su rdzogs pa cha lag dang bcas pa'i gsung bshad dpyis phyin pa/ gtum mo'i
bde drod bskyed pa'i slad du ngag chos pa'i yig cha'i steng nas bdag med lha mo bco lnga'i byin rlabs/ de rjes gsang dbang dang / shes rab ye shes dang / dbang bzhi pa
dang rjes su 'brel ba'i lam la sogs pa mdor na nyams khrid zab mo yongs su rdzogs pa zla ba drug gi bar du gsan cing de dag gi bar skabs rnams su/ 'jam dbyangs mkhyen brtse'i
yig cha'i steng

nas tshar gsum khug pa'i byin rlabs/ ngag chos kyi yig steng nas lam zab thun mong ba dang / thun mong ma yin pa'i byin rlabs dmigs khrid dang 'brel ba/ mkhyen brtse'i yig
steng nas bla ma rin 'byung gi byin rlabs/ ngor chen rdo rje 'chang dang ngag chos pa'i yig steng nas bir srung thun mong ba dang / thun mong ma yin pa'i byin rlabs sgom
lung dang bcas pa/ zhar byung bir srung gsar ma'i dmigs khrid dang bcas pa/ mkhyen brtse'i yig steng nas brda don gsal ba'i byin rlabs/ ngag chos kyi yig steng nas lam sbas
bshad kyi byin rlabs/ nub pa rig 'dzin grags dang / kun mkhyen gyi yig cha'i steng nas rnam 'joms bir lugs kyi byin rlabs/ rje rang gi yig cha'i steng nas rten 'brel snying
po'i srung ba'i byin rlabs/ mkhyen brtse'i yig cha'i steng nas dbang bzhi'i brda chig brgyud du stsal ba'i byin rlabs gdams ngag rnams rdzogs pa'i tshe mkhyen brtse'i
yig steng nas sgrub pa lung sbyin gyi byin rlabs dang / gsang ba bcu'i rgyas 'debs pa/ mthar bstan pa gtad pa'i tshul du kun mkhyen gyi yig cha'i steng nas ga ya dha ra'i
lugs kyi mgon rkyang rjes gnang rnams legs par gsan no/ /de rnams kyi rgyab rten du lung dang bstan bcos tshad mar bya ba'i phyir gong tshogs bshad kyi skabs su bshad
pa'i lam 'bras pod dmar ser rnams kyi lung dang / gzhan yang snga phyir gsan pa'i lung gi skor la/ slob dpon rin po che bsod nams rtse mos mdzad pa'i mngon rtogs yan lag
bzhi pa/ dbang gi chu bo chen mo/ /zhi ba'i sbyin sreg /rab gnas bzang po drug pa rnams dang / rje btsun gyis mdzad pa'i mngon rtogs yan lag drug pa/ bdag med ma'i sgrub
thabs/ tshogs 'khor 'bring po/ las bzhi'i sbyin

sreg /dus mtha' ma'i cho ga /rab gnas don gsal/ he ru ka'i chas drug /brgyud pa'i bkra shis mtshungs med bla ma rnams dang / sa paN gyis mdzad pa'i tshogs 'khor rtsod spong
/ 'phags pas mdzad pa'i tshogs 'khor bdud rtsi bum pa/ bla ma dam pas mdzad pa'i mngon rtogs yan lag drug pa/ mus chen sems dpa' chen pos mdzad pa'i mngon rtogs yan lag
drug pa bya bral mar grags pa/ lam dus kyi nyams len/ dbang chu gsal ba'i me long / sta gon skabs kyi so shing sogs kyi dgos pa bshad pa/ lam zab thun mong ba'i nyams len
rnams dang / bdag chen rdo rje 'chang gis mdzad pa'i skor la/ lam dus kyi dbang bskur tshul/ lam zab thun mong ba'i nyams len/ bdud rtsi ril bu sgrub tshul/ de skabs su
dgos pa'i sman gyi rkang grangs/ rdor dril gyi rnam bshad/ dam tshig gi bshad pa 'khrul spong rab gsal/ lta ba 'khor 'das dbyer med kyi khrid/ brda don gsal ba'i khrid/ lam
sbas bshad kyi man ngag zin bris rnams dang / tshar chen chos kyi rgyal pos mdzad pa'i skor la/ lam 'bras brgyud pa'i gsol 'debs dngos grub rin po che'i char 'bebs la
bla ma phyi ma rnams kyi kha skong dang bcas pa/ bla mchod dngos grub rin po che'i bang mdzod/ bla ma lnga bcu pa'i 'grel pa/ lam skor dgu'i yi ge /rtsa ltung bcu bzhi'i
'grel ba'i lung bshad/ dbang chu'i lhan thabs nor bu'i phreng ba/ bla ma rin 'byung gi nyams len/ phyi nang bskyed rim gyi rnam bshad nyi ma'i 'od zer/ gsung ngag brgyud
pa'i bkra shis rnams dang / 'jam mgon mkhyen brtses mdzad pa'i skor la/ man ngag gi byung tshul dang / byung ba'i chos la bshad sgrub bya tshul bcas kyi khog phub zin bris/
khrid kyi zin bris gsang chen bstan pa rgyas byed ces

bya ba la nang gses su/ snang gsum/ rgyud gsum/ phyi bskyed pa'i rim pa bar do yan gyi khrid/ nang bskyed rim gyi khrid bcas dang / bsnyen chen gyi yi ge /bsnyen pa'i kha skong
gi sbyin sreg rnams dang / bum dbang gi rmi lam man gyi khrid kyi 'phro lus pa rgyal dbang lnga pa rin po ches mdzad pa/ mang thos klu sgrub rgya mtshos mdzad pa'i skor
la/ kye rdor rgyud gsum gyi brgyud 'debs/ slob bshad kyi brgyud 'debs byin rlabs pho nya/ snang gsum khrid yig zla ba bdud rtsi'i thigs phreng / rgyud gsum khrid yig
nyi gzhon gsar pa'i thigs phreng la nang gses su/ lta ba 'khor 'das dbyer med/ phyi bskyed rim/ nang bskyed rim/ bum dbang gi 'da' kha ma/ bar do/ rmi lam/ sgyu lus bcas
dang / khams 'dus pa dang po/ gnyis pa/ gsum pa bcas dang / brda don gsal ba'i byin rlabs kyi yi ge rnams dang / mgon po bsod nams mchog ldan gyis mdzad pa'i tshogs 'khor
chog khrigs/ rin chen bsod nams mchog grub kyis mdzad pa'i slob bshad 'chad thabs/ rmor chen gyis mdzad pa'i lam 'bras bla mchod bsod nams rab rgyas rnams kyi lung dang
bcas pa legs par gsan zhing khong du chud par mdzad do/ /gzhan yang dpal ldan sa skya pa'i gser chos bcu gsum gyi nang tshan mchog bsgrubs pas thun mong zhar las 'byung ba
dmar mo skor gsum du grags pa'i skor la/ ngag chos pa'i yig cha'i steng nas rgyal chen indra bhU tis bkral ba'i phag mo zhal gnyis ma'i byin rlabs lung dang bcas pa/ spro
lung pa kun smon dang ngag chos pa'i yig cha'i steng nas slob dpon mai tri pas bkral ba'i rnal 'byor ma rig pa 'dzin ma rtsen ma'i byin rlabs lung dang bcas pa/

zab pa'i yang zab nA ro mkha' spyod ma'i sindhu ra'i dkyil 'khor du tshar chen sogs kyi yig steng nas dbang bzhi byin rlabs kyi tshul du bskur ba sngon du 'gro ba'i sgo nas
'jam dbyangs mkhyen brtses mdzad pa'i khrid yig dang / rgyal dbang lnga pa rin po ches mdzad pa'i 'chad thabs mthong grol lde mig sogs kyi steng nas sngon 'gro thun mong
dang / thun mong ma yin pa/ bskyed rim rnal 'byor bcu gcig /rdzogs rim rtsa dbu ma/ bde ba dang 'ja' lus sgrub pa/ yab dang yum la brten pa'i 'pho ba/ mkha' spyod sgrub
pa sogs cha lag yongs rdzogs kyi khrid/ a mes zhabs kyi yig cha'i steng nas chos nyid dngos bstan gyi byin rlabs/ mkhyen brtse'i yig cha'i steng nas rtsa dbu ma che ba'i
khrid dang bcas pa rnams dang / de rnams kyi rgyab rten du/ mkhyen brtses mdzad pa'i mkha' spyod ma'i khrid/ mkha' spyod ma'i rnam bshad nyi zla bzang pos mdzad pa/ tshar
chen gyis mdzad pa'i lus dkyil dang / rje btsun yab yum gyi 'pho ba bcas dang / sangs rgyas dpal bzang gis mdzad pa'i byin rlabs bya tshul/ ring mo bas mdzad pa'i bsam mi
khyab/ lnga pas mdzad pa'i mthong grol lde mig /rje rang gis mdzad pa'i 'chad thabs/ dbang rab pa'i bla ma'i rnal 'byor dang / sbyin sreg mkha' spyod sgrub pa/ rmor chen
gyis mdzad pa'i bsnyen thabs dngos grub myur 'gugs rnams kyi lung dang / /rmor chen gyi yig cha'i steng nas sa skya pa'i gser chos kyi nang tshan tshe dpag sprul sku'i
rjes gnang lung bcas/ rmor chen gyi yig cha'i steng nas gser chos 'jam dpal nag po'i rjes gnang sngon du 'gro ba'i lung la/ 'jam dpal nag po'i rjes gnang bya tshul

gyi yig rnying / de'i nyams len zab mo gnad bcu gcig dang ldan pa tshar chen gyis mdzad par grags pa/ de'i sgrub thabs gu ge paNDi tas mdzad pa/ yang sgrub thabs mdzad byang
mi gsal ba bcas kyi lung / klu pa'i gser chos seng ge sgra'i ngag srung 'grol gyi skor la/ seng ge sgra'i man ngag klu pa'i gser chos kyi yi ger yar klung pas zhu dag byas
pa/ seng ge sgra'i sgrub thabs kyi ngag 'don tshar chen gyis mdzad pa/ yang sgrub thabs nyung ngu rmor chen gyis mdzad pa rnams kyi lung dang / tshar chen gyi yig cha'i
steng nas seng ge sgra'i rjes gnang / dkon lhun gyi yig cha'i steng nas seng ge sgra'i rjes gnang bcas dang / gser chos mkha' 'gro ma seng ge'i gdong can gyi skor la/
byad ma 'bum rdugs kyi 'khor lor grags pa'i man ngag la nang gses su gdams pa byung tshul/ rtsa ba'i sgrub thabs/ las tshogs nyer lnga dang bcas yod pa/ mkha' 'gro stong
gi srog snying nang nas phyir bzlog pa'i thabs/ seng gdong ma'i man ngag yi ge bcu bzhi'i las tshogs tshigs bcad ma/ tshar chen gyis mdzad pa'i sgrub thabs/ mkhyen brtses
mdzad pa'i sgrub thabs rnams kyi lung / rmor chen gyi yig cha'i steng nas gser chos rdo rje khyung khra'i rjes gnang lung bcas dang / de'i chos skor la/ khyung gser chos
khyung khra'i lung gi skor 'di rnams gsan tshul gsan yig tu mi gsal yang / gsan yod rtsis kyis bris pa'o/ /khra'i sgrub thabs mdzad byang mi gsal ba mthar bstod pa shlo
ka gcig dang bcas pa/ gtor ma 'bul tshul/ bong nga brten thabs/ khyi smyon gso thabs/ gnyan gso ba/ srung skud gdags pa/ sman la brten nas mdze gso ba'i ril bu sogs rgyas
par bstan pa/ rje btsun gyis mdzad pa'i bstod pa/ bzlas lung ster ba'i man

ngag rnams kyi lung dang / sa skya pa'i gser chos bcu gsum gyi nang tshan thun mong bsgrubs pas mchog zhar las 'grub pa dmar po skor gsum du grags pa la/ dkon mchog lhun grub
kyi yig steng nas rigs byed ma ngor lugs thun mong ma yin pa'i rjes gnang lung bcas/ 'jam mgon kun blo rang gis mdzad pa'i yig cha'i steng nas rigs byed ma tshar lugs
thun mong ba dang / thun mong ma yin pa gnyis kyi rjes gnang lung bcas/ ngag chos kyi yig cha'i steng nas gsang sgrub ku ru kulle lha lnga'i byin rlabs lung bcas/ thar paN
gyi yig steng nas dA na shI la las brgyud pa'i ku ru kulle lha lnga'i dbang / ngag chos pa'i yig cha'i steng nas gnyan lo'i lugs kyi dbang gi lha dmar chung skor gsum gyi
rjes gnang lung bcas/ dkon mchog lhun grub pa'i yig cha'i steng nas ngor lugs thun mong ma yin pa'i tshogs bdag gi rjes gnang lung bcas/ ngag chos pa'i yig cha'i steng
nas tshogs bdag dmar chen phyag bcu gnyis pa thun mong ma yin pa'i rjes gnang / tshogs bdag dmar chen khyad par ba'i rjes gnang ngag chos pa'i yig cha ltar dang / jo lugs
tshogs bdag dkar po chags pa'i rdo rje rjes gnang ngag chos pa'i yig cha ltar dang / tshogs bdag dkar po glang gdong can phyag bzhi pa'i rjes gnang she'u lo tsA ba'i yig
cha ltar dang / dkon mchog lhun grub kyi yig cha'i steng nas 'dod rgyal gyi rjes gnang ngor lugs thun mong ma yin pa lung dang bcas pa/ sa skya pa'i gser chos dzam dmar
srog sgrub kyi rjes gnang gong dkar rdo rje gdan pas mdzad pa'i yig cha dang rmor chen gyis mdzad pa'i rjes gnang bcas kyi steng nas gsan cing / lung la/ srog sgrub kyi
gdams pa sa chen gyis mdzad pa la nang gses su rten bca' ba/ bsnyen sgrub/ las la bskul ba dang bcas pa/ lung blang ba'i man ngag /gong dkar rdo rje gdan pas mdzad

pa'i rjes gnang gi yig chung / rmor chen gyis mdzad pa'i rjes gnang bya tshul bcas kyi lung dang / chos srung gi skor la/ rdzong chung pa 'jam dbyangs grags pas mdzad pa'i
mngon dkyil dang / rdo rje gdan pas mdzad pa'i lhan thabs/ ngag chos pa'i zin bris/ rje rang gis mdzad pa'i yi ge rnams kyi steng nas/ bram ze chen po nas brgyud pa'i gur
gyi mgon po gri gug lha lnga/ bla ma mal lo'i bzhed pa'i gur mgon lha brgyad/ bla ma brag steng pa'i bzhed pa'i gur mgon lha bcu gnyis ma/ gyi ljang lugs kyi mgon po lha
bcu bdun ma/ snyan brgyud lugs kyi gri gug lha lnga rnams kyi dbang / sgo rum pa'i yig cha'i steng nas bA ri lo tsA nas brgyud pa'i mgon rkyang gi rjes gnang thun mong ma
yin pa dang / sangs rgyas rin chen dang / thar paN gyi yig cha'i steng nas lo chen nas brgyud pa'i gur mgon lcam dral lha gsum sbrags te sgrub pa'i rjes gnang lung bcas/
sngags 'chang chen mo'i yig steng nas gur lha brgyad kyi rjes gnang lung bcas/ tshar chen gyi yig cha dang / dbang rab pas mdzad pa'i gcig shes kun grol rnams kyi steng
nas lha brgyad thun mong ma yin pa'i rjes gnang / mgon po rnam rol gyi mngon rtogs sogs kyi steng nas mgon po lha bcu gnyis ma thun mong ba'i rjes gnang / 'jam dbyangs grags
pa'i sgrub thabs dang / mkhyen brtse'i tho yig sogs kyi steng nas lha bcu gnyis ma thun mong ma yin pa'i rjes gnang / dbang rab dang ngag chos pa'i yig cha'i steng nas
mgon po khro bcu'i rjes gnang lung dang bcas pa rnams sngon du gsan nas/ grol byed kyi khrid la/ 'jam dbyangs mkhyen brtse'i dbang phyug gis mdzad pa'i khrid yig la zhwa
lu mkhan chen gyi 'chad thabs sbyar zhing / zhal shes yig chung sogs kyis brgyan te/ phyi khrid rdo

rje brag rdzong ma/ nang gi brag rdzong drag po sngags rgod/ gsang ba'i brag rdzong sems nyid ye shes kyi 'khor lo'i rtsal 'don pa ste zab khrid cha lag yongs su rdzogs pa
dang / mus chen sangs rgyas rin chen gyi yig cha'i steng nas dpal ldan lha mo dud sol ma'i phyi sgrub thun mong ba'i rjes gnang / rngog bsod nams bstan 'dzin gyi yig cha'i
steng nas dud sol ma gsang sgrub thun mong ma yin pa nan chags mar grags pa'i rjes gnang bcas dang / lung la/ tshar chen gyis mdzad pa'i nag po chen po'i bla ma'i rnal
'byor/ brgyud 'debs rnam kun mchog ldan/ gtor chog phrin las myur mgyogs kyi pho nya/ lhan thabs dngos grub rol mtsho bcas dang / gur gyi skong ba chos nyid ma/ lha mo'i
skong ba sngon rgyal ma/ zhal gyi skong ba le tshan phyag mtshan 'bul skong dang bcas pa/ pu tra'i skong ba/ stag tshang ba'i skong bshags/ bstod pa srin gzugs ma'i sde tshan
sogs dang / tshar chen gyis mdzad pa'i bektse'i gtor skong / de'i spyan 'dren skong ba zlog pa dang bcas pa cang spe seng ge 'bum gyis mdzad pa/ bshags pa bde chen chos
sku/ bstod pa buddha bha dras mdzad pa sogs dang / rje rang gis mdzad pa'i nag po chen po la klu chen brgyad kyis bskor ba'i char 'bebs dang rlung gnon gyi las sbyor
dang / gur lha brgyad kyi drag po'i sbyin sreg bcas kyi lung dang / dpal gsang ba 'dus pa'i rgyud nas bstan pa'i dpal mgon zhal bzhi pa bsnyen dus kyi rjes gnang sngags 'chang
chen mo'i yig cha ltar dang / tshar chen dang / ngag chos pa'i yig cha'i steng nas zhal dkar po tshe 'phel gyi rjes gnang bcas dang / dpal dur khrod bdag po'i chos
skor la/ dur khrod bdag po'i rgyud gsang ba snying gi 'khor lo le'u

brgyad pa 'dzim lo'i 'gyur/ dur bdag gi sgrub thabs bai ro tsa nas mdzad pa dang / jag srung bcas 'dzim lo'i 'gyur/ de'i 'grel pa bdag gzhan srung ba'i bsnyen sgrub las sbyor
rnams gsal bar bkod pa sa chen gyis mdzad pa/ las tshogs dum bu la/ rims nad srung ba/ bsnyen pa dang sgrub pa/ tsakra'i rab gnas/ srung ba'i man ngag rnams kyi yig chung
re re/ sa chen gyis mdzad pa'i bsnyen sgrub las sbyor gyi man ngag /sku rten sba ba'i man ngag /sku'i mdun du mchod gtor 'bul ba'i man ngag /yang yab yum gyi sku sba
ba'i man ngag /bstod bskul dpal ldan dur khrod bdag po ma/ rdzas dang sngags la brten nas smyo ba 'dul ba/ dam nyams bsgral ba'i las tshogs/ dur bdag yab yum gyi rjes gnang
bya tshul sa chen gyis mdzad pa/ yar klung pas mdzad pa'i mchod gtor 'bul tshul/ rjes gnang dang gtor chog gi yi ge yar klung pas mdzad pa/ dur bdag gi skong gso dang
bstod bskul gyi yi ge spos khang pa rin chen rgyal mtshan gyis mdzad pa/ rjes gnang gi yig rnying rdzogs byang gi mtha' can/ dur bdag gi rjes gnang dang mchod gtor 'bul tshul
sangs rgyas rin chen gyis mdzad pa/ rjes gnang bya tshul sngags 'chang kun rin gyis mdzad pa/ skong bshags zlog bskul bstod pa dang bcas pa bsam don kun 'grub a mes
zhabs kyis mdzad pa/ bsnyen sgrub bya tshul shin tu gsal ba dngos grub myur stsol rnams dang / rigs sngags 'chang ba dpal bkra shis stobs rgyal dbang po'i sdes mdzad pa'i
dur bdag gi sgrub skor yongs su rdzogs pa dang bcas pa'i lung / dpal sa skya pa'i yab chos yang phur gnyis kyi srung ma dkar bdud lcam dral gnyis kyi rjes gnang sngags 'chang
kun dga' rin chen gyi yig cha ltar dang / gzhan yang bod gangs

can gyi mkhas pa rnams kyis mdzad pa'i bstan bcos kyi skor la/ rdo rje 'chang mi'i gzugs 'dzin pa dpal sa skya'i rje btsun gong ma lnga'i bka' 'bum gyi nang nas/ 'phags yul
gyi grub pa'i slob dpon mi thub zla ba'i rnam 'phrul rje btsun bsod nams rtse mo'i bka' 'bum pod gsum yongs su rdzogs pa dang / rgyal ba rnams kyi gsung gi gsang ba 'dzin
pa rje btsun grags pa rgyal mtshan gyi gsung rab glegs bam dang po bcas dang / rgyal sras byang chub sems dpa' chen po thogs med bzang po dpal gyis mdzad pa'i skor las/
bstod tshogs dang gdams skor sogs nyer mkho 'ga' zhig phyogs gcig tu bsgrigs pa'i pusta ka gcig dang / rgyal ba'i lung gis zin pa'i ngor chen rdo rje 'chang kun dga' bzang
po'i bka' 'bum pod bzhi ma yongs su rdzogs pa dang / mus chen sems dpa' chen po dkon mchog rgyal mtshan gyi bka' 'bum pod gcig dang / mdo sngags smra ba'i khyu mchog chen
po kun mkhyen bsod nams seng ges mdzad pa'i zab mo sngags kyi phyogs gtso bor gyur pa'i bka' 'bum pod bzhi ma rnams dang / rje rang gis mdzad pa'i gsung thor bu 'ga'
zhig dang bcas pa'i lung legs par gsan to/ /de ltar gsan pa de dag kyang 'ol spyi tsam du ma lus par phyag len phra mo tshun chad kyang dpyis phyin par mdzad pa yin no/ /mdor
na rje yab sras 'di gnyis ni sngon gyi dus na jo bo rje dpal ldan a ti sha dang / 'brom ston rgyal ba'i 'byung gnas kyi rnam thar dang tshul mtshungs par yang srid snga
ma rnams su bla slob kyi 'brel pa zam ma chad par gyur pa zhig yin par gor ma chag ste/ de'ang rje 'di'i rtsa ba'i bla ma thams cad kyi nang nas thun mong ma yin pa'i
rigs bdag ni 'jam mgon kun dga' blo gros pa nyid bzung bar mdzad cing / de ni nges pa don gyi rdo rje

'chang yin la yin bzhin par the tshom cung zad kyang mi mnga'/ gzhan rkyen gyis dbrog par mi nus pa'i dad pa dang gus pa bsam gyis mi khyab pa mdzad/ 'jam pa'i dbyangs kun
dga' blo gros pas kyang spyir ris su ma chad pa'i bstan pa der 'dzin dang bcas pa thams cad la dag snang phyogs med du gzigs pa dang / lhag par snying nas chos byed pa rnams
la thugs brtse ba'i sgo 'phar yangs por phye bar mdzad pa zhig yin na'ang / de'i nang nas ngor pa 'di dpal ldan sa skya pa'i bstan pa'i lcags ri lta bu yin gsungs nas/
ngor pa'i mkhan po dang zhabs drung sogs byon pa'i dus kyang / rje rang gis spos reng re bsnams te gzim chung gi sgo nang bar bsu bar mdzad pa dang / zhabs 'bring drung
skor ba rnams la gzim chung 'gag tu phyag dbang zhur bcug pa sogs gzigs skyong chen po stsal zhing / lhag par rje 'di la rang gi rigs sras gcig dang khyad par med pa'i byams
gzigs rgya chen pos skyong bar mdzad pa yin no/ /de'ang rje 'di dang po ngor du byon dus khu bo zhabs drung dpal ldan chos skyong ni zhi bar gshegs tshar/ sku gsung
thugs kyi rten tsam las zang zing gi phyag rdzas sogs ci'ang med pas/ e wa~M pa'i gtsug lag khang du zla re bzhin ma chag par gtong rgyu'i dus ja rnams dang / rang gi gsol
chas sogs kyang gzhan dag las bun len pa kho na la ltos dgos pa la/ sa skya nas 'jam mgon kun dga' blo gros kyis rang gi rigs bdag thar rtse nam mkha' bsam grub yin pas
de'i chos dam la dgongs pa dang / rje 'di la'ang thugs brtse ba'i sgo nas da rang thar rtse'i dus ja de zad ran gsungs nas/ ljon 'dab 'khor gnyis tsam dang / mar de mtshungs
bcas zla ba lnga drug re'i mtshams nas

stsol ba sogs zhi bar ma gshegs kyi bar chag med dang / khyad par nga'i bla ma bzhugs pa'i gzim chung gi steng du ganydzi ra dang rgyal mtshan sogs med pas mi 'ong gsungs nas/
rje 'di dgung lo bcu drug par phebs pa'i tshe gser zangs las grub pa'i ganydzi ra gcig dang / rgyal mtshan gnyis rnams stsal nas rten 'brel gyi gnad 'ga' zhig dang bcas
te gza' skar legs 'dzom gyi nyin pho brang gi yang steng du btsugs pas/ zhag bdun tsam gyi bar la 'ja' zug pa skye bo dad pa can phal cher gyis mthong ba yin zhes grwa
rgan blo gzu bor gnas pa 'ga'i ngag sgros las 'byung la/ gzhan yang sman 'dam las grub pa'i gur/ zhal/ lha mo/ stag zhon rnams kyi sku dang / bse 'bag gi zhal chu las grub
pa'i zhal 'bag dang bcas pa deng sang thar rtse rang gi mgon khang du bzhugs pa 'di rnams stsal ba sogs mdor na chos dang zang zing gnyis ka'i bka' drin tshad med pas
bskyangs shing / rje 'di'i mtshan la'ang / dpal ldan mkhas grub/ yid bzhin dbang rgyal/ bzang po lhun grub/ nam mkha' 'chi med dang bzhi stsal te ma 'ongs pa na bstan pa
dang sems can la phan thogs bzang po 'byung ba'i lung bstan gyis gzengs bstod par yang mdzad do zhes thos shing / yang blo gzu bor gnas pa phal cher gyis ni/ 'jam mgon kun
dga' blo gros par ngor chen rdo rje 'chang gis zhal gzigs te khyod la slob ma bstan 'dzin gyi skyes bu khyad par du 'phags pa zhig 'byung bar 'gyur ro/ /zhes lung bstan
byung ba de ni rje 'di yin par gdon mi za zhing / de la brten nas 'jam mgon kun dga' blo gros kyis gsung ngag rin po che lam 'bras bu dang bcas pa'i bstan pa mtha' dag rje
'di

dang / yar klung mchog sprul nam mkha' legs pa lhun grub gnyis la gtad cing / de'i nang nas kyang gtso bor rje 'di la bstan pa gtad pa yin zhing / sku tshe 'di tsam du ma zad
yang srid snga ma rnams su'ang phan tshun bla slob tu gyur nas zab chos kyi bstan pa gtad len rgyun ma chad par byung ba yin no zhes lung bstan pa dang bcas mdzad do/
/zhes gleng ngo / /don 'di la dgongs nas rigs ldan chos rgyal mchog gis mdzad pa'i rnam thar gsol 'debs las/ sangs rgyas kun dngos ngag dbang lha yi sku/ /'khrul bral legs
bshad 'gro kun dga' mdzad gsung / /sgrib bral dus gsum kun mkhyen blo gros kyis/ /thugs sras zhal bzhes rjes su bzung la 'dud/ /rtag tu ngu dang nor bzang gzhon nu ltar/
/dad gus bkur sti phun sum tshogs pa yis/ /bdag chen thams cad mkhyen pa mnyes byas nas/ /zab rgyas chos tshul rgya mtsho gsan la 'dud/ /khyad par rgyud sde kun gyi bcud
phyung ba/ /gsung ngag tshogs slob smin grol cha lag bcas/ /gtsor gyur sa chen thugs thig ma lus stsal/ /snyan brgyud rgya mtsho'i mnga' bdag gyur la 'dud/ /'khon ston
dbang por rgyal ba ngor chen rjes/ /zhal gzigs bstan 'dzin khyad can 'byung zhes gsungs/ /rje 'dis deng dus sa ngor bstan pa'i srog /legs bzung nges rnyed bstan 'dzin dam
par 'dud/ /'jam dbyangs bla mas yar klung mchog sprul dang / /rje 'dir gsung ngag bstan pa'i rgyal srid gtad/ /sku phreng rim par zab chos gtad len tshul/ /yin zhes bslu
med lung bstan stsal la 'dud/ /ces sogs gsungs pa yin no/ /gzhan yang dpal sa skya'i 'jam mgon chen po'i zhabs 'bring ba rig pa'i dbang phyug zhig las 'phags yul na snyan
ngag smra ba

rnams kyi gtsug gi cod pan lta bur gyur pa slob dpon daNDI ste dbyug pa can gyis mdzad pa'i tshig rgyan gyi bstan bcos me long dang / de'i 'grel pa bod mkhas pa mi pham dge
legs rnam par rgyal ba'i lhas mdzad pa sogs kyi steng nas lam rnam par dbye ba/ don rgyan/ sgra rgyan/ gab tshig dang bcas pa'i bshad khrid yongs su rdzogs pa gsan cing
/ de dag so so'i rgyan dang sbyar ba'i dper brjod ljags rtsom stsal ba la sogs pa'i sgo nas mthar phyin par mdzad pa yin no/ /yang gzhung lugs rab 'byams smra ba dpal sa
skya'i zur 'chad pa rin chen rgyal mtshan gyi drung nas jo bo lugs kyi dzambha la dkar po 'brug zhon lha lnga'i rjes gnang 'jam mgon kun dga' blo gros kyi yig cha ltar dang
/ sa skya pa'i zab chos rigs byed ma/ tshogs bdag /'dod rgyal rnams kyi rjes gnang ngor lugs thun mong ma yin pa dkon mchog lhun grub kyi yig cha'i steng nas lung dang
bcas pa/ rdzong chung pa chos rje kun dga' rgyal mtshan gyis mdzad pa'i mngon dkyil dang / ngag chos pa'i zin bris rnams kyi steng nas lo chen rin chen bzang po dpon slob
rnams nas brgyud pa'i gur gyi mgon po gri gug lha lnga/ lha brgyad ma/ lha bcu gnyis ma bcas dang / gyi ljang lugs kyi mgon po lha bcu bdun ma/ snyan brgyud lugs kyi gri
gug lha lnga rnams kyi dbang / sngags 'chang chen mo'i yig cha'i steng nas gur lha brgyad thun mong ba'i rjes gnang lung bcas/ ngag chos pa'i yig cha'i steng nas lha brgyad
thun mong ma yin pa'i rjes gnang lung bcas/ ngag chos pa'i yig cha'i steng nas khro bcu'i rjes gnang lung bcas/ mdo khams pa bkra shis dbang phyug pa'i yig cha'i steng
nas nang gi las mkhan

ber nag zangs gri can dang / phyi'i las mkhan gcer bu zangs gri can gyi rjes gnang lung bcas/ sngags 'chang kun rin gyi yig cha'i steng nas gsang ba'i las mkhan pu tra ming
sring dang / ru mtshon gyi las mkhan bran bdud gshin rje nag po bcas kyi rjes gnang lung bcas/ dpal mgon gdong bzhi pa bsnyen dus kyi rjes gnang dang / dpal dur khrod bdag
po yab yum gyi rjes gnang bcas sngags 'chang kun rin gyi yig cha'i steng nas lung dang bcas pa/ a mes zhabs kyis mdzad pa'i dur bdag gi skong ba gtor bsngo bstod bskul
dang bcas pa'i lung / gdong bzhi pa'i bka' sdod gnod sbyin bektse lcam sring 'khor mang gi rjes gnang tshar chen gyi yig cha'i steng nas lung dang bcas pa/ 'khor lo bde
mchog gi thugs las sprul pa'i bstan srung mgon po phyag bzhi pa lha mang phyi sgrub kyi rjes gnang thar paN gyi yig cha'i steng nas lung dang bcas pa/ mngon par 'byung ba'i
rgyud nas bstan pa'i mgon po phyag drug pa 'khor dang bcas pa'i rjes gnang ngag chos kyi yig cha'i steng nas lung dang bcas pa/ paNDi ta lwa ba dmar po nas brgyud pa'i
dpal ldan dmag zor rgyal mo'i rjes gnang sngags 'chang kun rin gyi yig cha'i steng nas lung bcas/ 'jam mgon kun dga' blo gros kyis mdzad pa'i phur pa'i mngon rtogs nyung
bsdus dang / las bzhi'i sbyin sreg bcas kyi lung / sngags 'chang kun rin gyi yig cha'i steng nas yang phur gnyis kyi srung ma dkar bdud lcam dral gnyis kyi rjes gnang lung
bcas/ bdag chen rgya gar ba dang / sngags 'chang kun rin sogs kyi yig cha'i steng nas gu ru drag dmar nyang lugs kyi dbang dang / yig cha rnams kyi lung / ngag chos kyis
mdzad pa'i tshe dbang lcags

sdong ma'i yi ge dang / bsang gzhung thugs rje tshad med rnams kyi lung bcas gsan cing thugs su chud par mdzad do/ /yang rje 'di dgung lo bcu drug tu son pa kun ldan gyi lor/
dpal e wa~M chos ldan gyi gdan sa pa chen po mdo sngags chos tshul rgya mtsho'i mnga' bdag mkhan chen sangs rgyas grags pa cung zad sku khams ma bde ba'i tshul bzhes par
brten/ lo der phyogs mtha' dag nas 'dus pa'i don gnyer rnams la gsung ngag rin po che'i chos 'khor bskor ba'i ched du/ shar chen chos kyi rgyal po klu ldings mkhan chen
rin chen mi 'gyur rgyal mtshan gyi sku'i dbon po/ lung dang rtogs pa'i yon tan du ma la dbang bsgyur zhing / chos srung dang nor lha mang po bran du 'khol bar grags pa'i
klu ldings zhabs drung rin po che kun dga' ye shes dbang phyug pa nyid mi 'jigs gdong lngas bteg pa'i khri 'phang mthon por mkhan tshab tu mnga' gsol te/ chos kyi 'khor
lo bskor ba rnams rje 'dis gsan pa yin te/ de'ang thog mar pha dam pa nas brgyud pa'i 'jam dpal smra ba'i seng ge'i rjes gnang stsal nas/ de'i rjes su grub chen bi rU pa'i
thugs bcud dpal ldan sa skya'i bla chen rnams las rim par brgyud pa'i gsung ngag rin po che lam 'bras bu dang bcas pa'i chos skor dngos la/ thog mar bla ma tshad mar bya
ba'i phyir snang gsum gyi skabs kyi snga chos su/ bla ma brgyud pa la gsol ba 'debs pa chos spyod dum bu dang po dang / gnyis pa dang / gsum pa bcas e wa~M pa'i spar ma
ltar dang / chos spyod dum bu dang po'i kha skong mkhan chen nam mkha' bsam 'grub la gsol ba 'debs pa nas/ ngag dbang chos skyong bzang po'i gsol

'debs kyi bar dang / sangs rgyas phun tshogs kyis mdzad pa'i e wa~M pa'i gdan rabs rnams kyi rnam par thar pa nor bu'i phreng ba bcas kyi lung / nyams myong tshad ma rgyud
la skyed par byed pa'i thabs su ngag dbang brtan pa'i rdo rjes mdzad pa'i khrid yig gi steng nas pha rol tu phyin pa dang thun mong ba'i nyams len sngon 'gro snang ba gsum
gyi khrid dang / brgyud pa'i khyad par gnyis ldan gyi sems bskyed/ de nas dbang gi mngon par rtogs pa brgyad dang ldan pa'i rdul tshon gyi dkyil 'khor du dkon mchog lhun
grub pa'i yig cha rnams kyi steng nas dbang bskur ba dang / lam gyi dngos gzhi rgyud gsum gyi sgo nas bkri ba la/ thog mar lta bas spros pa gcad pa'i slad du lta ba 'khor
'das dbyer med kyi khrid/ bar du lam gyi nyams bskyed pa'i slad du dbang bzhi dang rjes su 'brel ba'i lam bzhi las/ dang po bum dbang la/ spang bya tha mal gyi rnam rtog
'joms par byed pa phyi bskyed pa'i rim pa'i khrid/ de skabs kyi snga chos su lung dang bstan bcos tshad mar bya ba'i ched du rje btsun gyis bsgrigs pa'i lam 'bras pod
ser gyi lung / de nas phyi rol tu zhen pa'i gdon gyi gnyen por slob dpon gyi zab mo lus kyi dkyil 'khor du dbang bskur ba byams pa kun dga' bkra shis kyi yig cha ltar stsal/
skabs der bar chad kyi rnam pas/ shar chen kun dga' ye shes dbang phyug pa nyid bsnyun tshul drag po zhig bzhes par brten/ mkhas dang grub pa yongs kyi gtsug rgyan gcig
pur gyur pa rin chen mi 'gyur rgyal mtshan pa nyid e wa~M bla brang du phebs te/ gong du zhabs drung rin po ches stsal grub pa'i khrid rnams dmigs rkang bzhi'i khongs
su bsdus nas/ de 'phros spang bya gya nom lhar zhen gyi gnyen por yang gyur pa'i nang bskyed pa'i rim pa dang / lta ba ngo

bo nyid gsum la sogs pa bum dbang dang dbang gong ma gsum dang rjes su 'brel ba'i khrid rnams dang / mthar 'bras bu sku lnga mngon du 'gyur tshul la sogs pa'i nyams khrid zab
mo yongs su rdzogs pa dang / thar paN gyi yig steng nas lam zab phyi ma'i khrid dang byin rlabs bcas gsan zhing / gzhan yang chos kyi rje de'i drung nas gur lha brgyad
thun mong ba'i rjes gnang dang / ljags lung la sogs pa phran tshegs 'ga' zhig kyang gsan pa yin no/ /yang nyams dang rtogs pa'i dbang phyug phan khang zhabs drung rin po
che dpal ldan rin chen chos mdzod kyi drung nas/ dkon lhun gyi sgrub dkyil sogs kyi steng nas 'jigs byed ro langs brgyad bskor gyi dbang / dkon lhun gyi yig cha'i steng
nas las gshin lha bcu gsum ma'i rjes gnang / thar paN gyi yig cha'i steng nas nA ro mkha' spyod kyi byin rlabs/ zhu chen gyi yig cha'i steng nas mgon dkar rjes gnang lung
bcas/ sangs phun pas mdzad pa'i mgon dkar sbyin sreg /dkon lhun gyis mdzad pa'i kun rig gi sbyin sreg ro sreg sAtstsha rab gnas dang bcas pa/ rdo rje rin chen gyis mdzad
pa'i kun rig rnam bshad dpag bsam ljon pa rnams kyi lung bcas dang / zab don gdams pa'i gter mdzod dbon stod chos rje bstan pa blo gros kyi drung nas/ thar rtse paN chen
nam mkha' dpal bzang gi bka' 'bum pod gsum gyi nang nas/ gsang 'dus mi bskyod pa'i dbang gi mtshams sbyor dang / grub rgyal lugs kyi tshe dpag med kyi dbang chog gnyis ma
gtogs yongs rdzogs kyi lung dang / dkon lhun gyis mdzad pa'i bsngo ba/ de la dgos pa'i tshigs bcad sangs phun pas bsgrigs pa/ shar khang pas mdzad pa'i bar do ngo sprod/
dkon mchog dpal

ldan gyis mdzad pa'i 'od 'pho/ sa paNDi tas mdzad pa'i snang ba mtha' yas kyi bsgom don sogs kyi lung dang / chos kyi rje 'dam thog bla ma rin chen grags pa las/ zhu chen gyi
yig cha'i steng nas phyag rdor 'chi 'joms kyi dbang / tshe dbang mda' 'phel ma bzang po rgyal mtshan gyi yig cha ltar dang / zhu chen gyi yig cha'i steng nas tshe dpag
med lcags sdong ma'i dbang bcas dang / spangs rtogs nor bu'i mdzod 'chang ngag dbang phun tshogs don grub kyi drung nas/ thar rtse paN chen nam mkha' dpal bzang gi yig cha'i
steng nas rnal 'byor gyi dbang phyug bi rU pa'i srung ba phyi ma'i byin rlabs/ rig sngags 'chang ba bde grol bla ma rin po che las/ snga 'gyur rdo rje theg pa'i bka'
srol las byung ba'i tshe dbang zab mo dang / smin gling gter chen gyis mdzad pa'i sgrub thabs snying po gsal ba dang / o rgyan rnam grol gyi chog khrigs bklags pas don grub
bcas kyi steng nas byad 'grol gser gyi lde mig dang / gzhan yang rgyags brngan lha bsang sogs kyi lung 'ga' zhig dang / mkhas pa'i dbang po zhal dkar ba ngag dbang shes
rab las/ thar paN gyi yig cha'i steng nas gnubs lugs kyi srung ma legs ldan stag zhon 'khor dang bcas pa'i rjes gnang la sogs pa dang / gzhan yang mkhas grub sangs rgyas
grags pa/ khang gsar zhabs drung rin po che bsod nams bstan 'dzin/ phan khang 'jam dbyangs sogs las kyang chos kyi bdud rtsi bag tsam re gsol ba yin no/ /de ltar zab pa
dang rgya che ba'i chos kyi rnam grangs mang du gsan pa rnams kyang ming tsam du ma bzhag par bsam byung gi shes rab myur ba dang / gsal ba dang / rgya che ba dang / zab
pa'i blo gros kyi mthu thogs pa med pas don dang don ma yin pa rnam par phye ste

som nyi'i mdud pa thams cad grol bar mdzad la/ bsam pas sgro 'dogs chod pa rnams kyang snyan brgyud kyi gdams pa zab mos brgyan te rtse gcig tu thugs nyams su bzhes par mdzad
de/ dgung lo bcu bdun par sa skya nas gsung ngag rin po che'i chos skor rnams gsan tshar ma thag ngor du byon nas/ dpal kye rdo rje'i gzhi'i bsnyen pa bcu cha'i sbyin
sreg dang bcas pa stan thog gcig tu tshang bar mdzad cing / gnas skabs gzhan du'ang 'jam dkar bsnyen pa zla ba gcig tsam dang / 'byung 'dul gyi bsnyen pa zla ba gcig /'jigs
byed kyi bsnyen pa zla ba gsum/ kun rig gi bsnyen pa zla ba drug rnams so so'i kha skong gi sbyin sreg dang bcas pa mdzad cing / 'jam dkar gyi sku mtshams skabs/ pusta
ka mang po zhal du gsol ba'i mnal lam la sogs pa rtags mtshan khyad par can 'ga' zhig byung zhes rje rang gi zhal snga nas thos pa'i sku 'khor ba dag gi ngag las 'byung
zhing / dus rgyun du'ang yi dam gyi lha mang po'i bskyed rim dang / rdzogs pa'i rim pa mtshan bcas dang / mtshan med kyi rnal 'byor dang / sngags bzla ba dang / gtor ma 'bul
ba la sogs pa mdor na mnyam par gzhag pa dang / mnyam par ma bzhag pa'i rnal 'byor zab mos nyin mtshan khor yug tu 'da' bar mdzad de/ ji skad du/ chu bo'i rgyun ni rab
'babs dang / /mar me'i rtse mo rab bcings ltar/ /rtag tu de nyid rnal 'byor gyis/ /nyin dang mtshan du mnyam par bzhag /ces gsungs pa ltar mnyam rjes med par lha sngags
ting nge 'dzin gyi rnam rol kho na las ma 'das pas/ tha mal gyi rnam par rtog pa cung zad kyang skye ba'i go skabs mi rnyed pa yin no/ /gzhan yang

dgung lo bcu dgu pa mdzes byed kyi lor sa skya nas 'jam mgon rdo rje 'chang chen po de nyid zhing khams gzhan du 'gro don la gshegs pa'i tshul rnams gsan pas/ thugs kyi chu
gter skyo ba'i rba rlabs drag po rab tu g.yos pa'i stobs kyis nyin grangs mang po'i bar du gsol dang 'gags pa sogs byung na'ang thugs rtse gcig pas gsol ba 'debs pa dang
/ bla ma mchod pa dang / rgyud sde nas bshad pa'i yi dam gyi lha mang po'i dkyil 'khor bzhengs te sgrub cing mchod pa dang / bdag nyid 'jug cing dbang blang ba la sogs pa'i
sgo nas bsod nams kyi tshogs rgya cher spel bar mdzad do/ /nges 'byung khrims 'di sa bzhin du/ /yon tan kun gyi gzhir gzigs shing / /rten 'di las ni rgyal rnams kyang
/ /byang chub bdud rtsi bzhes mthong ste/ /'dir snang srid pa'i bde ba la/ /khyod kyis me 'obs ltar bltas nas/ /tsandan zla 'od bzhin bsil ba'i/ /so sor thar pa rab tu bzhes/
/khyad par byang chub sems dpa' dang / /rig 'dzin sngags kyi sdom pa yis/ /thugs kyi bang mdzod legs bkang ste/ /rgyal kun dgyes pa'i rnam thar bzung / /des na shes
bya'i chos kun la/ /sbyangs pa'i ngal ba ston 'di ci/ /gzugs sku'i ljon bzang 'khrungs tsam nas/ /mkhyen pa'i lo 'dab rgyas min nam/ /'on kyang thams cad gzigs pa ni/ /shes
rab mchog las 'khrungs pas na/ /de nyid mngon du 'gyur ba'i slad/ /thog mar thos pa bya bzhed nas/ /'jam dbyangs rigs su 'khrungs pa yi/ /'jam dbyangs mi yi zol 'dzin
pa/ /'jam dbyangs de la gus btud nas/ /'jam dbyangs bzhin du rang yang byas/ /des kyang blo gros ma tshim par/ /da dung

'dren pa gzhan rnams las/ /chos kyi bdud rtsi mang gsol bas/ /mkhyen pa'i lang tsho rgyas par mdzad/ /de lta'i mang thos skyed tshal na/ /bsam byung rig pa'i smin legs mas/
/zur mig yon por bskyod pa yis/ /ma nor don gyi mdza' bo bkug /tshul de sgom pa'i gom stabs kyis/ /rnam grol nor bu'i them skas la/ /dal gyis 'dzegs pa'i dge mtshan gyis/
/'khor ba ming gi mtha' ru bskyal// //gnyis pa tshigs phyi ma bsnyen par rdzogs pa dge slong gi dngos por bsgrubs te nyan bshad sgom gsum ji ltar mdzad pa'i tshul ni/ ji
skad du dus 'khor rtsa rgyud las/ gsum las dge slong mchog yin te/ /'bring ni dge tshul nyid du brjod/ /khyim na gnas pa tha ma yin/ /ces pa ltar so sor thar pa'i sdom
pa rigs brgyad kyi nang nas ches mchog tu gyur pa yongs su rdzogs pa'i dge slong gi dngos po bsgrub par bzhed nas/ dgung lo nyi shu pa 'phags pa'i yul na kro dhi zhes pa/
bod skad du khro mo ste rgya rtsis pa'i lugs kyi shing pho 'brug gi lo'i hor zla bzhi pa'i nang / sa la gnas pa'i 'og min chen po bod kyi rdo rje gdan dpal ldan sa skya'i
chos grwa chen por phebs te/ 'dul ba'i lugs kyi dpyid zla gsum par 'dod pa snron gyi zla ba'am hor zla lnga pa'i yar ngo'i gral tshes bcu gnyis kyi snga dro'i char/ 'gro
ba'i mgon po chos rgyal 'phags pa'i gzim chung lha khang bla brang du/ mkhan po bstan pa rin po che'i mnga' bdag brtan mkhas kyi yon tan mang po la dbang bsgyur ba'i lha
khang mkhan chen byams pa sbyin pa bkra shis dpal bzang po dang / las kyi slob dpon bstan pa'i gsal byed dam pa byams pa

bsod nams bzang po dang / gsang ste ston pa'i slob dpon 'dul ba 'dzin pa dbang phyug rgyal mtshan dang / dus go ba slob dpon byams pa bsod nams chos rgyal dang / grogs ldan
pa byams pa sangs rgyas rin chen/ kha skong dge slong dpal ldan bzang po la sogs pa dad pa'i dge 'dun bcu tsam gyi dbus su bsnyen par rdzogs pa dge slong gi sdom pa rnam
par dag pa bzhes par mdzad do/ /dus de nyid nas brtsams te bsnyen par rdzogs nas lo brgya lon pa'i dge slong rnams dang khyad par med par dbang po dul zhing zhi la bag yod
pa'i spyod lam dang ldan pa'i sgo nas tshul khrims kyi bslab pa rin po che srog bas kyang gces par bzung zhing / dgag sgrub gnang gsum gyi bslab bya phra zhing phra ba
rnams kyang ma nyams par mdzad pas/ bod gangs can gyi sdom brtson sde snod 'dzin pa rnams kyi gtsug gi nor bu lta bur gyur pa yin no/ /gzhan yang mkhan po chos kyi rje de'i
drung nas/ 'jam mgon a mes zhabs kyis mdzad pa'i dpal sa skya'i gdung rabs chen mo'i lung la sogs pa phran tshegs 'ga' zhig dang / sa skya'i zur 'chad pa lung rig smra
ba kun dga' rab rgyas pa'i drung nas/ dpal dgyes pa rdo rje'i rgyu lam gyi dbang / bir srung thun mong ba'i byin rlabs/ zhal bsnyen dus thun mong ma yin pa'i rjes gnang
/ zhal gyi skong ba kun blos mdzad pa'i lung bcas dang / rje bla ma mus chen chos nyid ye shes pa las/ dkon lhun gyi yig cha'i steng nas rnam 'joms kyi rjes gnang bkru byabs
srung gsum dang bcas pa/ lha mo shra ma Na'i sgo nas rmi lam brtag sgrub kun blos mdzad pa'i lung bcas dang / chos kyi rje bla ma byams pa bstan 'dzin pa las/ dkon lhun
gyi yig cha'i steng nas khro rgyal 'byung po 'dul

byed kyi rjes gnang dang / ngag chos pa'i yig cha'i steng nas mgon dkar yid bzhin nor bu'i rjes gnang rnams gsan nas ngor du byon/ rtsis gzhung rgya mtsho'i pha rol tu son
pa rten bzang bla ma dbang drag las/ skar rtsis dang / nag rtsis dang / dbyangs 'char la sogs pa bslab sbyang mthar phyin par mdzad cing thugs su chud par mdzad/ yang lnga
rig smra ba rgyal rtse mkhas mchog pa las/ slob dpon chen po tsandra go mis mdzad pa'i sgra'i bstan bcos tsandra byA ka ra Na dang / de'i 'grel pa rgya bod kyi mkhas pa
rnams kyis mdzad pa'i steng nas/ ri mo'i lag len la sogs pa gzigs rtog mthil phyin par mdzad do/ /de skabs su ngor gyi gdan sa pa chen po khang dmar 'og mkhan chen kun dga'
bsod nams dgongs pa zhi dbyings su gtad par gyur kyang klu ldings nas bla brang gi rtsis sprod skor rnams phran bu'i 'grigs min lta bu'i khang gsar zhabs drung rin po
che bsod nams bstan 'dzin par mkhan tshab mdzad dgos pa'i gsol ba btab par/ lo gcig mkhan tshab mdzad rgyu zhal gyis bzhes nas me mo lug gi lor dpal e wa~M chos ldan gyi
gandho la chen por phebs te/ lo der phyogs mtha' nas 'dus pa'i don gnyer rnams la gsung ngag rin po che lam 'bras bu dang bcas pa'i dbang khrid yongs su rdzogs pa dang /
bstan pa'i gzhi ma so sor thar pa'i sdom pa dang bcas pa stsal te/ gdul bya rnams smin grol gyi lam la 'god par mdzad do/ /de nas kyang klu ldings pas rtsis sprod rnams
cung zad 'grigs min gyis rje 'di la mkhan tshab mdzad dgos pa'i zhu ba nan chags su phul bar brten/ mi mdzad thabs med lta bu'i dgung lo nyer

bzhir phebs pa sa pho spre'u'i lo'i hor zla bcu gnyis pa'i nang / rgyal bas lung gis bsngags pa'i ngor chen rdo rje 'chang chen po'i chos kyi khri 'phang mthon por zhabs zung
'khor lo'i re khA rnam par bkod de 'jigs pa dang bag tsha ba med pa'i gsung gi gsang ba bsam gyis mi khyab pa dang ldan pa'i sgo nas/ lo der phyogs mtha' dag nas 'dus
pa'i don gnyer nyis brgya lhag tsam la/ grub chen bi rU pa'i bzhed gzhung gsung ngag rin po che lam 'bras bu dang bcas pa'i chos kyi 'khor lo ma lus pa yongs su rdzogs par
bskor te/ gdul bya ma smin pa rnams smin pa dang / smin pa rnams grol ba'i lam du 'god pa dang / thams cad kyang bstan pa'i rtsa ba so sor thar pa'i sdom pa la gnas par
mdzad do/ /de lo bod chen po'i ljongs nas stobs kyi 'khor los sgyur ba sde dge chos rgyal chen po sa dbang bzang po'ang dbus gtsang gi rten gsum rnams dang / ris su med
pa'i dgon sde rnams la bsnyen bkur stob pa'i phyir du byon zhing / rje 'di las chos kyi bdud rtsi cung zad bzhes pas sangs rgyas dngos kyi 'du shes skyes par grags so/ /de
skabs snga phyi ci rigs par yi dam gyi lha'i ljags bsnyen mdzad pa'i rim pa'ang mkha' spyod ma'i bsnyen pa zla ba bzhi tsam dang / mgon dkar gyi bsnyen pa zla ba kha shas/
brag rdzong ma'i bsnyen pa zla ba drug tsam dang / sgrol dkar/ rnam rgyal ma/ tshe dpag med lha dgu rnams kyi bsnyen tshad mthar phyin pa dang / bcu cha'i sbyin sreg
bcas mdzad pa yin no zhes thos so/ /e ma so thar rigs brgyad las/ /mchog tu gyur pa dge slong ste/ /mkha' la rgyu skar rab mang yang / /zla ba la ni 'gran nus su/ /de slad
brtan mkhas yon

tan gyi/ /nor bu'i gling la dbang bsgyur ba'i/ /mkhan slob dge 'dun bcas pa las/ /bsnyen par rdzogs pa'i bdud rtsi blangs/ /de tshe zhi dang nyer zhi'i chus/ /thugs kyi bum
bzang rab bkang bas/ /nyes par spyod pa'i dri ma rnams/ /skrag nas phyogs brgyar bros pa bzhin/ /mdzes par byas so padmo'i tshal/ /nyin mor byed pa'i 'od kyis te/ /lhar
bcas 'jig rten thams cad kyang / /gang gi grags pa'i rgyan gyis so/ /phyi nang rig pa'i sprin gyi lam/ /mkhyen rab dgu tshigs kyis bcings pa/ /'jam dpal kho na'i rjes 'gro
ste/ /gzhan pa'i dper 'os ga la rnyed/ /a ho lhag pa'i lha mang po/ /bsnyen cing sgrub pa'i lde mig gis/ /mchog thun grub pa'i bang mdzod kyi/ /sgo 'phar mtha' dag yangs
por phyes/ /khyad par 'jigs bral bi rU pa/ /slar yang ljongs 'dir byon pa bzhin/ /zab rgyas chos kyi sman chen pos/ /'khor ba'i rims nad thams cad 'phrog/ //spyi don gsum
pa yon tan bsam gyis mi khyab pa dang ldan pa'i phyir bstan pa'i bdag po chen por mnga' gsol nas bstan pa dang sems can gyi don rlabs po che ji ltar mdzad pa'i tshul la/
thog mar chos kyi rgyal srid chen por mnga' gsol ba'i tshul dang / de nas bstan 'gro'i don ji ltar mdzad pa'i tshul gnyis las/ dang po ni/ chos kyi rje 'dis ni mkhyen
brtse nus gsum gyi yon tan mtha' dag bdag gir mdzad pa la brten nas/ de dus kyi mkhas btsun bzang gsum gyi khrod na ji ltar rin po che'i gling du yid bzhin gyi nor bu rin
po che ltar ches khyad par du 'phags par

gyur pas/ blo gzu bor gnas pa thams cad kyis da ni rje 'di kho na bstan pa'i bdag po chen por mnga' gsol bar 'os so zhes gleng bar byed cing / de nas rim pa bzhin e wa~M pa'i
bla khag khang tshan dang bcas pa rnams phan tshun gcig gis gcig la bgros te/ dpal sa skya'i 'jam mgon dbang sdud snying po'i gser snyan rin po cher spron pa na/ des kyang
bka' mchid rin po che dbyangs kyi rgyal mo'i rgyud mangs nas drangs pa lta bu dpal phyogs thams cad las rnam par rgyal ba gzhung sa dga' ldan pho brang pa chen por gsol
bar mdzad cing / de ltar gsol ba na gzhung sa mchog nas kyang / rje 'di la rgyal ba'i lung gis zin pa'i ngor chen kun dga' bzang po'i chos kyi khrir zhabs bkod de/ zab
pa dang rgya che ba'i chos kyi gru char lhug par phob la gdul bya rnams kyi rnam par grol ba'i lo tog rgyas par gyis shig /ces bka' stsal rin po che gser gyi cod pan lta
bu shin tu lci ba spyi bor phebs pa dang chab cig /dpal sa skya'i 'jam mgon chen pos kyang bka' lung rin po che lha'i rnga bo che ltar ldir ba dang / ngor pa'i bla grwa
tshang mas kyang gus phyag gi phreng ba rab tu brtsegs pa'i sgo nas mgrin gcig tu gsol ba phur tshugs su btab pa na/ spyir de skabs kun tu bal bod dmag 'khrugs kyi 'ur zing
shin tu che bas bstan 'gro'i don bya ba'i dus su ma gyur kyang / sngon bdag cag gi ston pas byang chub tu thugs bskyed cing zhing bzung ba'i tshe/ de bzhin gshegs pa
gzhan rnams kyis yongs su spangs pa'i snyigs ma lnga bdo ba'i dus su 'tshang rgya bar smon lam btab pa ltar/ rje 'dis kyang rnam 'dren gzhan gyis yal bar dor ba'i dus 'di
lta bur rang nyid kyis bstan pa dang sems

can la ci nus kyis phan gdags par bzhed nas zhal gyis bzhes te/ legs sbyar gyi skad du sa mya zhes pa bod skad du zhi ba ste ljongs 'dir dbang thang dang bstun pa'i ming sa
mo bya'i lor grags pa'i hor zla bcu pa'i gral tshes nyer lnga'i nyin dpal e wa~M chos ldan gyi gandho la chen por/ sa skya'i sku tshab dang / ngor gyi bla brang khag rnams
dang / dge 'dun 'dus pa rgya mtsho'i tshogs dang bcas pa sprin gyi phung po gtibs pa lta bu'i dbus su/ snyigs dus kyi rgyal ba gnyis pa ngor chen rdo rje 'chang chen pos
mdo dang sngags kyi chos 'khor rgyun chad med par bskor ba'i gnas/ mi 'jigs pa bzhi dang ldan pa'i brdar seng ge chen po brgyad kyis mngon par bteg pa'i chos kyi khri
'phang mthon por/ zhabs mthil padma rA ga zhu ba'i khu bas lan brgyar byugs pa la co 'dri ba la/ slar yang bkra shis pa'i ri mos mdzes par 'khyud pa gang de rnam par bkod
de/ rdo rje skyil mo krung gis bzhugs shing sku lus drang por srong ba la sogs pa rnam par snang mdzad kyi chos bdun dang ldan pa'i brtul zhugs su gnas pa na/ thog mar sa
bzang 'phags pas ngor chen rdo rje 'chang chen pos stsal ba'i chos dung dang / gsung ngag lam 'bras kyi glegs bam/ bkra shis pa'i rdzas brgyad la sogs pa sngon du 'gro
ba'i sgo nas dpal ldan sa skya'i legs 'bul dang / ngor gyi bla brang khag rnams dang / khang tshan so so/ gra rigs sbyin bdag dang bcas pa rnams nas rang rang gi 'byor ba
dang bstun pa'i legs 'bul gyi dngos po rgya che ba 'phags pa kun tu bzang po'i rnam par thar pa la 'gran pa lta bu'i sgo nas/ dper na 'khor los sgyur ba'i rgyal po la rgyal
srid rin po che rnam pa bdun

gyis mnga' gsol ba ltar chos kyi rgyal srid chen por yongs su mnga' gsol bas skal pa bzang po'i dus ston dgung la reg par gyur to/ /de ltar bgyis pa'i dge ba rang rang gi rgyud
la ji snyed cig mchis pa rnams kyang bar ma dor chud mi za ba'i phyir du 'khor gsum rnam par dag pa'i bsngo ba'i rgyas 'debs pa sogs mdzad cing / de lta bu'i dus kyi
tshe'ang phyogs bcu'i rgyal ba sras dang bcas pa rnams kyis shis pa brjod pa'i rgyal rnga dal gyis brdungs par gdon mi za zhing / nam mkha'i khams thams cad kyang 'ja' sprin
srab mos khebs pa la sogs pa ngo mtshar ba'i ltas mang du byung ba yin no/ /'od kyis zla bzhin zla ba yis/ /mtshan mo mdzes pa'i dpal ji bzhin/ /mkhyen brtse nus pa
mtha' yas pas/ /'dren pa khyod la dpal rab 'dzin/ /de slad lha klu mi bcas kyis/ /mchod pa'i khyad par mang thogs nas/ /thub dbang chos kyi rgyal srid la/ /mnga' gsol dus
kyi nyi ma shar/ /de tshe dge mtshan brgya phrag gis/ /phyogs kun dog por bkang ba 'dis/ /srid gsum byed por rlom rnams kyi/ /khengs pa'i ri bo bsnyil gyis dogs/ /de lta'i
ngo mtshar rmad byung bar/ /'gran phyir phyogs bcu'i rgyal rnams kyis/ /shis par brjod pa'i tambu ra/ /sbreng ba'i ngal ba 'dzin min nam/ /e ma phan bde'i chu gter ni/
/dbyar gyi mtsho la 'gran pa bzhin/ /sdug bsngal ba dang bdud kyi sde/ /dgun gyi me tog bzhin du gyur// //gnyis pa bstan 'gro'i don ji ltar mdzad pa'i tshul la bzhi ste/
kun mkhyen e wa~M pa chen po'i gdan sar bzhugs nas bstan pa'i bgyi ba ji ltar mdzad pa'i tshul/ sde dge chos rgyal chen pos spyan drangs te mdo khams

smad kyi phyogs su byon nas 'gro ba rnams smin grol la bkod pa'i tshul/ 'brel tshad don dang ldan pa'i ched du dbus gtsang dag pa'i zhing du chibs kyi kha lo bsgyur te rnam
dkar gyi phrin las ji ltar mdzad pa'i tshul/ slar yang bod chen po'i ljongs su byon nas 'gro don ji ltar mdzad pa'i tshul lo/ /dang po ni/ de ltar rgyal ba gnyis pa'i rgyab
tshab tu mnga' gsol ma thag nas/ lo der 'dus pa'i don gnyer rnams la gsung ngag rin po che'i chos kyi 'khor lo bskor ba'i dbu 'dzugs par mdzad/ de nas bzung ste dgung
lo nyer dgu pa chu glang lo'i bar gdan sa lo bzhir mdzad/ de'ang lcags khyi lor bal bod dmag 'khrugs kyi rkyen gyis dbus gtsang kun tu 'brum nad cig byung bar/ rje 'di'ang
bsnyun tshul bzhes pas lo der bka' chos gnang ma thub par brten/ mkhas grub ngag dbang dam chos mkhan tshab tu mnga' gsol te/ gsung ngag lam 'bras kyi dbang khrid yongs
su rdzogs par stsal/ de min lo re bzhin stod mnga' ris/ bar dbus gtsang / smad mdo khams rnams nas gdul bya skal ba dang ldan pa mang du 'dus pa rnams la dgun gyi dus gsung
ngag rin po che lam 'bras bu dang bcas pa'i dbang khrid yongs su rdzogs pa tshar gsum dang / dpyid kyi dus lo re bzhin phyogs mtha' dag nas 'dus pa'i don gnyer nyis
brgya skor las mi nyung bar/ dge bsnyen dang / dge tshul dang / dge slong gi sdom pa rnams so so'i cho ga rnam par dag pa'i sgo nas stsal te bstan pa rin po che'i sgor 'jug
par mdzad cing / de dag gi skabs gseng rnams su'ang gdul bya so so'i mos pa dang mthun par theg pa chen po'i sems bskyed kyi sdom pa dang / blo sbyong la sogs pa pha rol
tu phyin pa'i chos mang po

dang / rgyud sde nas gsungs pa'i yi dam gyi lha mang po'i dbang bskur ba dang / byin rlabs dang / rjes gnang dang / rig gtad la sogs pa shin tu mang po dang / de rnams kyi
man ngag du ma dang / bla ma gong ma'i bka' 'bum gyi lung la sogs pa mdor na chos kyi 'khor lo rgya chen po rgyun chad med par bskor te 'gro ba rnams thar pa dang thams cad
mkhyen pa'i grong khyer du 'khrid cing / sangs rgyas kyi bstan pa rin po che ni zla 'od kyi thur mas phyes pa'i me tog ku mu dA'i tshal bzhin du ches cher rgyas par mdzad
pa yin no/ /gzhan yang dgung lo nyer drug pa lcags khyi lor sa skyar khri mjal du phebs te/ sa skya gzhung du maNDal/ sku gsung thugs rten/ dar/ ras/ ling / gos chen
la sogs pa'i tshan grangs mang po dang / rin chen gnyis pa srang lnga bcu skor dang / ma hA tsi na'i yul gyi ljon 'dab 'khor drug brgyad dang / chibs pa la sogs pa'i dngos
'bul rgya che ba dang / 'jam mgon dbang bsdud snying po dang / gdung sras rin po che sogs sku sger so sor yang 'bul ba gang zab dang / lha khang rnams su'ang mchod 'bul
gtos che bar mdzad cing / bstan pa spyi dang bye brag thams cad dar rgyas 'byung ba'i smon lam rgya cher 'debs par mdzad do/ /de min gdan sa 'dzin pa'i ring phyogs gang
du'ang ma phebs par ngor rang du bzhugs shing / dgon pa'i sgrig khrims bsrung ba dang / rgyun gyi dus ja la sogs pa lo zla dus mchod kyi rigs rnams dang / dge 'dun la bsnyen
bkur stob pa sogs nyams chag spu tsam ma song ba'i khar sngar las gong 'phel du mdzad pa dang / rang zhabs kyi mi ser phran yod rnams kyi 'tsho skyong dang mgo 'don sogs
kyang phul phyin du mdzad pa sogs

mdor na lugs gnyis char gyi sgo nas bal bod dmag 'khrugs kyi dus zing 'jigs su rung ba'i skabs der ni rje 'di e wa~M pa'i bstan pa'i srog shing gcig pur gyur pa yin te/ de'ang
lcags khyi lor gtsang gi phyogs thams cad bal dmag gis khyab ste/ dgon sde chung ba phal che ba ni rtsad nas stongs/ 'ga' zhig ni stong la khad du gyur/ dge 'dun 'dus
pa rgya mtsho gnam sa'i khyon gang ba tsam bzhugs pa'i chos gra chen po bkra shis lhun por yang bal dmag rnams zla gcig tsam bsdad pa sogs kyis zhabs 'dren shin tu che bar
gyur rung / e wa~M pa'i chos gra 'dir ni nyer 'tshe ci'ang ma byung zhing / skabs shig ngor du bal dmag bzhi bcu skor sleb kyang / bal dmag kun gyi mthun snang du/ dgon
'di me phung chen po zhig gis gtums par mthong ba dang / khyad par bal dmag rnams rta babs mchod rten du sleb pa na/ ngor gyi mdun ri dpa' bo rir grags pa nas gna' ba gsum
glo bur du thal gyi byung ste dmag dkyil du rgyug pa sogs byas par/ bal dmag rnams kyis de la gtad de me mda' kha shas 'phangs kyang ma phog par slar dgon pa'i nub ri'i
ngos su song ba sogs cho 'phrul sna tshogs byung zhing / de'i rkyen gyis bal dmag rnams kyang rtog pa cher skyes te yar 'ong ma nus par phyir log song ba rdzong lug ri'i
thad kyi srin ya ri gdong du sleb tsa na/ mda' dpon pha lha dpon 'khor rnams dang thug ste bal dmag rnams la la bsad/ la la 'khrid song bas chos skyong gis 'phrin las
mngon sum du bsgrubs pa'i grags pas phyogs thams cad du khyab cing / skye bo phal che bas ni deng skabs ngor gyi gdan sa 'dzin pa'i mkhan po chos kyi rje 'di mthu

stobs nus pa'i bdag nyid chen por bzhugs pas de'i thugs rje dang byin rlabs kho na yin no zhes mgrin gcig tu gleng bar byed cing / gang ltar yang dus kyi 'khrugs long de lta
bu'i skabs der yul dgon thams cad sngar gyi sa na gnas pa gcig kyang med pa la/ e wa~M pa'i char gtogs dang bcas pa thams cad sngar mu ltar gnas pa ni rje 'di'i thugs rje
kho na yin par gor ma chag go /don 'di la brten nas rigs ldan chos kyi rgyal pos mdzad pa'i rnam thar gsol 'debs las kyang / yon tan 'byung gnas e wa~M gtsug lag tu/ /sa
gsum zil gnon pad rAg gzi 'bar ba'i/ /rdo rje'i khri la rgyal ba ngor chen rje'i/ /rgyal tshab mnga' gsol bstan pa'i bdag por 'dud/ /ngor bstan nyams gso 'dzin skyong
rgya cher spel/ /'dus par sdom pa gsum gyi bka' drin stsal/ /sa dbang sde dges gus mchod ti shrIr bkur/ /rlabs chen phrin las skyong ba mchog der 'dud/ /nai pa la yi phru
mas dbus gtsang gi /dregs ldan phal cher 'jigs shing kun dpa' zhum/ /'phags chen byang chub sems dpa' khyod kyi mthus/ /ngor dgon ltos bcas 'tshe bral mdzad la 'dud/ /snyigs
ma'i rang rtags nad yams la sogs kyi/ /bar chad kun las rnam par rgyal gyur te/ /skye dgu'i bsod nams zhing du brtan bzhugs pa'i/ /byams pa nam mkha' 'chi med zhabs
la 'dud/ /ces gsungs pa yin no/ /'chi med lam du mi rgyu zhing / /padmo rgyas par mi byed pa'i/ /khyod gsung chos kyi nyi ma yis/ /srid zhi'i mun stug kun nas gsal/ /khyad
par dus gsum rgyal rnams kyis/ /gshegs pa'i lam chen gcig

pu pa/ /gsung ngag bdud rtsi'i gru char gyis/ /thar pa'i lo tog rgyas par byas/ /de sogs phrin las rmad byung bas/ /thub bstan dar la babs mdzad pa'i/ /ngo mtshar srid pa 'dir
shong ba/ /khyod kyi rdzu 'phrul las gzhan ci/ /rno ba'i mtshon cha ma thog shing / /sra ba'i go yang ma bgos par/ /thugs rje'i cho 'phrul kho na yis/ /phas kyi rgol
ba kun las rgyal/ /'jigs rung bdud sde'i rlung dmar gyis/ /gangs ljongs phal cher bskyod pa'i tshe/ /gang gi byin rlabs ra ba na/ /tshud kun bde ba'i rgyal srid zin/ /de
lta'i grags pa mu tig dang / /kha ba dung ltar rab dkar ba/ /phyogs kun ri dwags mig can ma'i/ /mkhur tshos mdzes pa'i rgyan du byin// //gnyis pa sde dge chos rgyal chen
pos spyan drangs te mdo khams smad kyi phyogs su byon nas bstan 'gro'i don ji ltar mdzad pa'i tshul ni/ mdo khams sde dge'i rgyal khab nas stobs kyi 'khor los sgyur ba yum
tshe dbang lha mo dang / lha sras rin po che tshe dbang rdo rje rig 'dzin bcas kyis dbu'i mchod gnas zhig gdan 'dren ma zhus thabs med du dgongs shing / de'ang sngon gyi
dus na sde dge'i rgyal rabs gong ma sgom ston bsod nams rin chen gyis chos kyi rgyal po 'phags pa rin po che'i gsol dpon gyi khur bzhes pa nas bzung sa skya pa'i bstan
pa'i sbyin bdag tu gyur pa dang / de rjes mtshungs pa med pa'i bsod nams dang / stobs kyi bdag nyid sde dge bo thar gyi dus su/ ngor chen rdo rje 'chang gi zhal slob tu gtogs
pa'i grub chen thang stong rgyal po nyid bla'i mchod gnas su bkur zhing / grub chen des lhun grub steng srib dgon gyi lha khang bzhengs pa sogs thog ma'i rten 'brel
dang / khyad par gnod

sbyin gyi sde dpon lag na rdo rje'i rnam 'phrul du lung gis zin pa'i mi bdag sa'i tshangs pa chen po sde dge bla chen byams pa phun tshogs pa'i sku ring la/ ngor nas mkhan
chen thams cad mkhyen pa dpal mchog rgyal mtshan pa spyan drangs te rigs kyi cod pan gcig pur mnga' gsol ba nas brtsams/ sde dge'i rgyal rabs rim can gyi dbu'i mchod nas
su ngor nas mkhan rab re gdan drangs te chos dang srid kyi phrin las kyi gdugs dkar pos yangs pa'i rgyal khams thams cad khyab par mdzad pa yin gshis/ da lan kyang dbu'i
mchod gnas de ngor nas gdan 'dren zhu ba'i thugs 'dun ches cher rgyas shing / de skabs ngor nas mtshan snyan grags che ba ni rje 'di dang / khang gsar zhabs drung rin po
che bsod nams bstan 'dzin gnyis yin par brten/ dpal sa skya'i 'jam mgon chen pos gtso mdzad pa'i bla ma mang por thugs brtag dang / rten gsum khyad par can rnams kyi drung
du brtag sgril zhus par thams cad mthun par rje 'di gdan drangs na rgyal po'i thugs dgongs rdzogs pa sogs gang cir legs tshul byung bar brten/ rje 'di gdan 'dren zhu bar
nang blon chen po phyag tsha'i bsod nams dbang rgyal dang / mdun skor grags pa'i kar skyabs dpon 'khor rnams brdzong bda' mdzad cing / khong rnams kyis kyang rim gyis gzhung
sa dang sa skya rnams su phyin te/ rje 'dis ngor gyi mkhan sa bzhag chog pa'i dgongs khrol dang mdo khams su phebs dgos pa'i bka' shog bcas zhus te ngor du 'byor bar/
rje 'di la mdo khams su 'byon pa'i zhu ba nan chags su phul ba bzhin mthar zhal gyis bzhes shing / 'ga' zhig gis ni rje 'di la gnod sbyin bektses zhal bstan te/ mdo khams
su byon na bstan 'gro'i don rgya chen po

'byung bar lung bstan zhing / de'i rkyen gyis khams phyogs su 'byon par zhal gyis bzhes so/ /zhes kyang zer ro/ /de nas e wa~M pa'i bla khag khang tshan dang bcas pa thams
cad kyis gzim phrug khang dpon slob ngag dbang dam chos par mkhan po mdzad grogs zhus kyang zhal bzhes gtan nas ma mdzad par brten/ re zhig bla khag rnams lo re bzhin res
mos mdzad rgyur thag chod de/ dgung lo nyer dgu pa chu glang lo'i mjug tu sa skya'i sku tshab dang bcas te rtsis sprod kyi skor rnams ma debs gzhir bzhag nas sngar tshur
rtsis blangs pa ltar las nyams chag spu tsam ma song ba'i khar gsar 'phar gyi sbyor 'jags la/ mgon khang nub tu lo dar bzhin skong brgya'i skabs bsham rgyu'i chos srung
rnams kyi spyan gzigs su/ rgya dngul rdo tshad rta rmig ma 'degs long spus ldan gcig dang / gzi nar nyer gnyis/ gzi ril bzhi/ bye ru che chung so bzhi/ spos shel che chung
lnga sogs yod pa'i gzi zhags khyad mtshar/ mdzod gos rgyal chen khrab ris ma dkar po yug bcas dang / bla gzhung g.yab chen du/ rgya dngul thur srang lnga bcu dang 'dam
ga byas pa'i rgya sil rnying ma che legs nang sgril bar tshang shubs dang bcas pa/ zangs kyi dung chen spus legs cha bcas dang / sgrub mchod chen mo'i skabs bsham rgyu'i
dpal kye rdo rje'i dkyil 'khor la rgyan bzhi rked khras mthongs byas pa'i yol ba shin tu spus legs gcig /yang ngo bo dngos stongs su ma song bar rtsis sprad rgyu dang / skyed
gang byung bla gzhung rang gi gtong sgo'i zhal 'debs bya rgyur chung ja spus legs 'khor drug nyi shu rtsa lnga sogs gtan gzhag gtos che ba dang bcas te bla brang phun
tshogs khang gsar bar

rtsis sprad/ khang gsar gyis bla brang lo gcig bzung / chos kyi 'khor lo bskor ba rnams zhabs drung rin po che bsod nams bstan 'dzin pas mdzad/ de nas khang ser gyis bla brang
lo gcig bzung / chos khang ser dbon shAkya phun tshogs pas stsal/ de rjes klu sdings kyis lo gcig bzung / bka' chos rnams ngag dbang dam chos pas stsal/ de nas phan khang
gis lo gcig bzung / bka' chos zhabs drung rin po che ngag dbang bstan pa rin chen pas stsal/ de skabs 'bras yul skyed tshal gyi 'bum rab 'byams pas/ ngor nas mkhan po
'dzin 'dod can su yang ma mchis gshis/ khong gis mkhan po mdzad chog pa zhig sa skyar snyan sbron phul kyang / ngor pa rnams kyis de ltar gyur tshe dgon pa'i gtong sgo/
sgrig lam/ rtsis sprod sogs gang thad nas mi legs tshul zer bar brten/ gzim phrug khang ngag dbang dam chos pas mkhan po zhal bzhes mdzad pa yin no/ /de dag ni zhar las
byung ba'i gtam mo/ /gong ltar rtsis sprod rnams grub nas/ bod kyi rdo rje gdan dpal ldan sa skyar byon/ 'jam mgon dbang bsdud snying po yab sras sogs sku ngo rnams su skyabs
'jug zhu mtshon gyi 'bul ba dang / lha khang rnams su spos/ mar me/ zhal zas sogs mchod 'bul rgya che ba dang / phyag dang / skor ba dang / smon lam sogs zhib par mdzad/
'jam mgon dbang sdud snying po'i drung nas/ bdag chen rgya gar ba'i phrin gzhung dregs pa zil gnon dang / sngags 'chang kun rin pa'i dbang chog mthong ba rang grol sogs
kyi steng nas gu ru drag dmar nyang lugs kyi dbang dang / sngags 'chang kun rin gyi yig cha'i steng nas grub rgyal lugs kyi tshe dbang /

sangs phun dang sngags 'chang kun rin gyi yig cha'i steng nas phyag rdor gtum khyung gi rjes gnang bcas dang / rje btsun ma 'chi med bstan pa'i nyi ma las/ dkon lhun gyi sgrub
thabs dang / thar paN gyi rjes gnang gi yi ge bcas kyi steng nas so 'brang gi rjes gnang bcas gsan nas ngor du byon/ khams su phebs chas skor rnams nyer bsdogs mdzad
pa dang / don gnyer so so'i mos pa dang bstun pa'i chos kyi bdud rtsi yang ci rigs par stsal/ ngor gyi lha khang rnams su mchod 'bul rgya che ba dang / smon lam zhib par
mdzad/ mgon khang rnams su skong phrin dang / yul lhar bsang mchod sogs rgyas par mdzad cing / der bzhugs kyi bla grwa rnams la thos bsam sgom gsum la brtson pa dang / bstan
pa dang sems can la ci nus kyis phan gdags dgos pa'i zhal ta bzang po stsal te dgung lo sum cur phebs pa legs sbyar gyi skad du A nanda zhes pa kun dga' ste rgya rtsis
pas shing pho stag gi lo'i chu stod zla ba'i nang e wa~M pa'i bla khag khang tshan rnams kyi phebs skyel gyi tshogs rgya chen po dang bcas te chibs kyi gdong bsgyur zhing
/ mar lam chos grwa chen po bkra shis lhun por phebs/ paN chen thams cad mkhyen pa rje btsun blo bzang dpal ldan bstan pa'i nyi mar mjal phyag zhu ba dang chabs cig 'bul
ba rnam grangs 'ga' zhig kyang phul/ dgon de'i rten gsum rnams la mchod 'bul dang smon lam sogs rgyas par mdzad/ de nas rim bzhin lam bar gyi dgon khag rnams su bzhugs
pa'i rten gsum rigs la mchod 'bul dang / smon lam sogs mdzad de lha ldan du byon/ 'phags mchog phyag na padmo'i rnam par 'phrul pa rgyal ba 'jam dpal rgya mtsho'i drung
du dngos 'bul 'ga'

zhig dang bcas te mjal phyag zhu ba dang / jo shAka rnam gnyis kyi dbus rten gsum rnams la mchod 'bul dang / phyag bskor smon lam sogs mdzad nas rim gyis bod chen po'i ljongs
su chibs kyi kha lo bsgyur zhing / lam bar du 'khod pa'i 'gro ba 'ga' zhig gi'ang re ba'i shing rta yongs su bkang ste byon pas sde dge chos rgyal chen po'i snga phyir
phebs bsu'i bkod pa nyi zer gyi rdul ltar lhags pa rnams dang lhan cig tu sde bzhi dang dge bcu'i dpal 'byor phun sum tshogs pas mngon par mtho ba'i sa'i thig le/ dpal ldan
lhun grub steng gi rgyal khab chen po phyogs thams cad las rnam par rgyal ba dang nye bar phebs pa na/ der bzhugs pa'i bla ma slob dpon dang / dbu chos sogs kyi gtso
byas pa'i dge 'dun 'dus pa rgya mtsho'i tshogs dang bcas pa/ dper na sindhu wA ra'i chu gter chen po dal gyis rgyu bar byed pa la/ kha dog sna tshogs pa'i 'ja' ris kyis mdzes
par spud pa bzhin du ser phreng gi bkod pa bsam gyis mi khyab pa sa dang nam mkha'i kha dog kyang bsgyur ba snyam byed pa'i bsu ba'i tshogs dang bcas te hor zla bcu
pa'i tshes brgyad kyi nyin rgyal khab chen po ga la ba der nyer 'tshe'i dri ma med par bde bar phebs so/ /de ltar phebs pa na chos rgyal chen po sras yum blon 'bangs dang
bcas pa rnams kyi thugs kyi chu gter snga na med pa'i dad pa dang spro ba'i rba rlabs rab tu g.yos pa'i khongs nas/ gsol ba 'debs pa dang / bsngags pa brjod pa la sogs pa
snyan par smra ba'i gtam gyi lbu phreng gsar pa ci yang byung bar gyur to/ /de'i tshe nam mkha'i ngos thams cad kyang 'ja' kha dog sna tshogs pa'i ri mos mdzes par 'khyud
pa sogs ngo mtshar ba'i ltas mang du byung ngo / /de nas rim bzhin rgyal srid kyi khur mtha' dag yongs su bzhes

pa'i rgyal yum mchog gi mdun/ thog ma'i zhal mjal la rong gi tshul du bkra shis pa'i lha reg gis thog drangs/ sku gsung thugs kyi rten khyad 'phags rnams kyi gtsos/ rin chen
dang po zho 'khor lnga bcu/ rin chen gnyis pa thur srang brgya dang lnga bcu dar ras ling sogs dang / za 'og gi gos chen mang po/ gcan gzan gyi pags pa'i rigs sna tshogs/
mgo snam tshos mdog sna tshogs dang / snam phrug gi rigs mang po/ rta drel lnga/ mdzo g.yag lnga/ shing thog gi rigs sogs khyon bsdoms rnam grangs sum brgya tsam dang
/ bkra shis chos rdzong du lha sras rin po che lcam dral gyi mdun mjal rten la rong gi tshul du/ dar ras ling sogs dang gos chen sna tshogs/ gcan gzan gyi pags pa mang po/
mgo snam dang snam phrug sna tshogs/ shing thog gi rigs/ rta drel gnyis bcas khyon rnam grangs zhe gcig dang / gzhan yang 'phrul blon chen po rnams dang / phyag mdzod dang
/ mdun skor dang / tshong dpon la sogs pa rnams dang / dgon pa'i bla ma rnams dang / dbu chos la sogs par so so'i go babs dang bstun pa'i la rong dang / gnang sbyin sogs
gang la gang 'os mdzad cing / khyad par zla ba de'i tshes bco lnga'i nyin mdo smad kyi skye 'gro spyi'i bsod nams kyi zhing dam par rje 'di ji ltar spyan drangs pa bzhin
nye zho med par phebs pa'i gtang rag dang / chos rgyal rang gi bla'i mchod gnas rnams kyi mchog tu bkur ba dang / bod chen po'i ljongs kyi bstan pa spyi dang bye brag
yongs kyi bdag po chen por mnga' gsol ba'i ched du rje 'di sku 'khor gyi tshogs dang bcas pa/ ji ltar nyin mor byed pa dmar ser thun mtshams kyi sprin gyi phung po gzhon
nu rab tu 'khrigs pa dang lhan cig dal gyis rgyu ba bzhin du/ dpal ldan lhun grub steng gi gandho la chen

por spyan drangs te/ mi 'jigs seng ges bteg pa'i chos kyi khri 'phang mthon por zhabs kyi chu skyes dmar po mngon par bkod de bzhugs su gsol zhing / de nas thog mar mdo smad
skye dgu'i bdag po chos rgyal sras yum rnams kyi bzhin gyi dkyil 'khor dga' ba brgya phrag brtsegs pa'i 'dzum gyi phreng ba mang pos nye bar sgeg pa ston ka'i zla ba tshes
pa lta bu'i sgo nas/ bkra shis pa'i ri mos mdzes par 'khyud pa'i lha rdzas gangs ri'i mdangs ldan dang / bkra shis pa'i rdzas brgyad la sogs pa sngon du 'gro ba'i sku
rten du rgyal ba tshe dang ye shes dpag tu med pa'i sku brnyan la sogs pa dang / gsung rten du de bzhin gshegs pa'i bka' bod du 'gyur ro 'tshal gyi pusta ka brgya dang gsum/
thugs kyi rten du bka' gdams mchod rten la sogs pa dang / na bza' cha tshang spus shin tu dag pa/ dngul gyi 'dren chas cha tshang / dngul gyi gsol ltir legs pa/ dngul
las grub pa'i mchod cha sna tshogs/ rdor dril/ Da ma ru/ rnga dang rol sil la sogs pa'i mchod cha mang po/ khyad par du 'phags pa'i gos chen gyi rigs mang po/ dar ras ling
la sogs pa shin tu mang po/ dkar yol dang shel gyi rigs sna tshogs/ gser zho brgya/ rin chen gnyis pa thur srang bzhi brgya/ rta drel lnga bcu/ mdzo g.yag brgya/ ma hA
tsi na'i yul gyi ljon 'dab 'khor brgya/ mar khal brgya/ nas khal brgya phrag /gcan gzan gyi pags pa mang po/ gzim gur yol ba bcas kyi gtsos gur g.yab kha shas/ nyer mkho'i
thab gdan chas tshang 'grig /chibs sga dang / drel sga dang / mdzo sga la sogs pa rnam grangs stong phrag brgal ba 'bul bar mdzad cing / de'i rjes su

chos rgyal mchog gi sku'i 'gal rkyen sel zhing mthun rkyen thams cad sgrub pa'i bla ma rnams dang / bka'i 'khor los sgyur ba'i mdun na 'don chen po rnams dang / phyag mdzod
dang / mdun skor rnams dang / tshong dpon dang / dpon skya dang / hor 'dra la sogs pa rnams dang / lhun grub steng rang du gnyug mar bzhugs pa'i bla ma dang / slob dpon
dang / chos khrims dang / spyi ba'i dus ja khag rnams dang / dge slong dang / dge tshul la sogs pa ji snyed cig bzhugs pa rnams dang / gzhan yang rdzong khag nyi shu rtsa
lnga'i mnga' 'og tu gtogs so 'tshal gyi bla ma dang / mi dpon dang / dgon pa dang / khyim bdag 'byor pa dang ldan pa rnams te/ de dag so so nas kyang dad pa dang spro ba
phun sum tshogs pa'i lde mig gis rang rang gi 'byor pa'i bang mdzod kyi sgo 'phar yangs por phyes/ gtong phod kyi lag pa ring du brkyangs/ 'bul ba'i dngos po gya nom pa
ri ltar spungs te/ byang chub sems dpa' nam mkha' mdzod kyi rnam thar la co 'dri ba lta bu'i sgo nas bstan pa dang 'gro ba thams cad kyi mgon skyabs dpung gnyen dam par yongs
su mnga' gsol to/ /de ltar bgyis pa'i dge ba thams cad byang chub kyi snying por yongs su bsngo ba'i rgyas 'debs pa dang / der 'dus pa'i skye bo rnams kyang chos kyi
bdud rtsi bla na med pas tshim par mdzad do/ /de nas bzung ste dgung lo zhe gcig pa shing glang lo'i bar lo bcu gcig khams su bzhugs/ skabs 'gar mkhar mdo/ dbon stod/ ye
na/ rab brtan/ ri mda'/ dung mdo/ wa ra/ ku se/ spo lu/ sgar rje sogs su lan kha yar dang / yang zul phu/ ru dam/ yid lhung skor/ bye ma thang / khye'o stod smad bar gsum/

a tshe/ phyag tsha/ mang dge /'ju/ 'bum shul/ se shul sogs brgyud sga stod phyogs su tshar gsum tsam byon zhing / de dag so sor yang gdul bya rang rang gi mos pa dang mthun
pa'i thun mong ba dang thun mong ma yin pa'i chos kyi 'od zer chen po rab tu bkyes te/ ma rtogs pa dang log par rtog pa la sogs pa'i gti mug gi mun pa stug po ni bsal/ 'dod
chags kyi me phung 'bar ba ni zhi bar byas/ zhe sdang gi mtshon cha rnon po rnams ni legs par brtul te/ 'gro ba chos la ma dad pa rnams dad par byas/ dad pa rnams smin
pa dang grol ba'i grong khyer chen por 'khrid pa sogs mdor na rgyal ba'i bstan pa rin po che phyogs thams cad du dar zhing rgyas par mdzad do/ /gzhan yang de skor gyi dgon
pa dang / khyim bdag dad pa can rnams kyis gdan drangs pa'i ngor byon pa dang / lo bstar bzhin mi dbang yum rin po che dbyar gzigs dang / dza~M thog tu thog sdud phebs
pa'i tshe/ rkyen sel gyi khrus dang tshe dbang sogs 'bul bar phebs dgos pa ma gtogs/ gzhan lhun grub steng gi phan bde kun khyab gling gi bla brang rang du bzhugs nas/
gtso bor mi bdag sa'i tshangs pa chen po sras yum rnams kyi dgongs bzhed ltar gyi dbang rjes gnang khrid/ lung la sogs pa gang dgos rnams 'bul ba dang / lo bstar bzhin dgon
de'i drug cu dang / 'du ba chen po zhes pa ngor lugs dkyil 'khor bdun gyi sgrub mchod tshogs pa'i dbu bzhugs rnams sga stod du phebs skabs ma gtogs chag med dang / gzhan
yang de dag gi bar skabs rnams su don du gnyer ba so so'i bsam pa dang mthun par/ so sor thar pa'i sdom pa rnams kyi rtsa ba lta bur gyur pa skyabs gsum

'dzin pa dang / sna gcig spyod pa dang / sna 'ga' spyod pa dang / phal cher spyod pa dang / yongs su rdzogs pa dang / tshangs par spyod pa'i dge bsnyen gyi sdom pa dang bsnyen
gnas la sogs pa shin tu mang po dang / byang chub mchog tu sems bskyed pa dang / blo sbyong dang / zhen pa bzhi bral gyi khrid la sogs pa theg pa chen po pha rol tu phyin
pa'i chos mang po dang / khyad par rig pa 'dzin pa sngags kyi sde snod nas bshad pa'i rigs gsum spyi dang / tshe dpag med dang / mi 'khrugs pa la sogs pa bya ba'i rgyud
mang po dang / 'jam dpal a ra pa tsa na la sogs pa spyod pa'i rgyud dang / dpal ngan song sbyong ba la sogs pa rnal 'byor gyi rgyud dang / gsang ba 'dus pa rigs gsum
dang / gshed dmar dang 'jigs byed la sogs pa pha rgyud kyi skor dang / 'khor lo bde mchog dang rdo rje rnal 'byor ma la sogs pa shes rab kyi rgyud dang / dpal kye rdo rje
la sogs pa gnyis su med pa'i rgyud dang / gzhan yang sgrub thabs brgya rtsa dang / rgya mtsho dang / snar thang brgya rtsa la sogs pa spyi bka'i skor te de rnams kyi dbang
dang / rjes gnang dang / rig gtad dang / byin rlabs dang / khrid dang / lung dang / lag len la sogs pa mdor na rje rang la ji snyed cig bzhugs pa rnams re re nas lan grangs
mang po'i bar du stsol bar mdzad cing / lhun grub steng gi gtsos chos rgyal mchog gi mnga' 'og tu gtogs pa'i sa dgon yod rigs phal che bar rim gnyis kyi nyams len/
cho ga'i phyag len/ gdangs dbyangs/ thig rdul tshon/ 'bud rdung dkrol gsum tshun chad med pa rnams srol btod/ ma dag pa rnams dag par byas/ dag pa rnams gong nas gong 'phel
du mdzad pa sogs dpal sa

ngor gyi bstan pa nyin mo ltar mdzad pa yin no/ /don 'di rnams la dgongs nas rigs ldan chos rgyal mchog gis mdzad pa'i rnam thar gsol 'debs las kyang / tshar chen bla ma'i
bka' sdod gnod sbyin ches/ /dpal ldan sa skya'i bstan bcud tshar pa yi/ /slob bshad ring lugs srid mthar 'phel brtan phyir/ /mdo khams sde dger 'byon par bskul der 'dud/
/sde bzhi'i dpal dang dge bcu'i don ldan yul/ /'chi med grub pas byin brlabs chos grwa che/ /lugs brgya'i 'dun sa dpal ldan lhun grub steng / /chos kyi khri la zhabs pad
bkod der 'dud/ /bla chen tshul mthun mdzad kyang 'dod pas dben/ /sdom gsum gnad kyis ma 'gal 'jig rten pa'i/ /chos brgyad skyon bral bsdu ba'i dngos po bzhis/ /'gro don tshul
bzhin skyong mdzad de la 'dud/ /a ta rong gi rgyal khab snod bcud kyi/ /skye dgu mchog dman mtha' dag gnas skabs dang / /mthar thug phan dang bde la sbyor mdzad pa'i/
/'brel tshad don ldan chen po de la 'dud/ /ces sogs dang / yang de nyid las/ 'jam mgon brtan pa'i 'khor lo'i rdo rje'i lung / /bektse'i ye shes spyan gyis rten 'byung sgo/
/gzigs la bslu ba med de e ma ho/ /bdag gi lha skal gcig chog rgyal por 'dud/ /bla ma dge ba'i bshes gnyen 'dus tshogs la/ /smin grol zab rgyas stsal zhing spros bcas
kyi/ /lag len 'khrul bsal nyams len rim pa gnyis/ /ya bral skyon 'don srol bzang btod la 'dud/ /ces sogs kyis bsngags par mdzad do/ /de dag gi skabs gseng rnams su yi dam
lha'i ljags bsnyen zla ba kha shas bzhugs pa dang / gzhan yang de phyogs kyi bla ma mkhas btsun bzang gsum

'dzom pa phal che ba las kyang chos kyi bdud rtsi cung zad bzhes par mdzad de/ de'ang skyo mda' mchog sprul rin po che kun dga' bsod nams kyi drung nas/ sa ru kun dga' dpal
'byor gyi yig cha'i steng nas gcod dbang nam mkha' sgo 'byed dang / jo nang lo tsA ba chen po kun dga' snying pos phyogs gcig tu bsgrigs pa'i sgrub thabs rin chen 'byung
gnas nas bshad pa'i yi dam gyi lha tshogs rnams kyi rjes gnang yongs su rdzogs pa/ thar paN gyi yig cha'i steng nas ngan song sbyong ba rtsa ba'i rgyud nas gsungs pa'i sbyong
dkyil bcu gnyis kyi dbang / dkon mchog lhun grub kyis mdzad pa'i sgrub dkyil dang sangs phun pa'i mtshams sbyor bcas kyi steng nas 'jigs byed rwa lugs lha dgu'i dbang
/ dpal sa skya pa'i gser chos dmar mo skor gsum dpe bum rmor chen rdo rje 'chang gis ljags bsgrigs bskyangs pa tshang ma'i lung dang / zhu chen gyi yig cha'i steng nas
gser chos 'jam dpal nag po'i rjes gnang / ngag chos kyi yig cha'i steng nas 'dod rgyal gsang sngags sgra'i rjes gnang / tshar chen chos kyi rgyal pos ljags bsgrigs bskyangs
pa'i dmar po skor gsum gyi dpe bum tshang ma'i lung dang / der ma tshud pa rigs byed tshogs bdag 'dod rgyal gsum gyi yig sna mang po'i lung gsan pa ni sde dge chos rgyal
mchog gis bsgrigs pa'i rje 'di'i gsan yig chen mor gsal ba ltar dang / 'jam dbyangs mkhyen brtse'i dbang phyug gis mdzad pa'i khrid yig dang / zhwa lu mkhan chen gyi
'chad thabs sogs kyi steng nas phyi rdo rje brag rdzong ma/ nang drag po sngags rgod/ gsang ba sems nyid ye shes kyi rtsal 'don pa ste phyi khrid yongs su rdzogs pa dang
/ mgon dkar tshe sgrub 'chi

med tshe'i bcud len gyi yig cha'i steng nas nyams khrid lung dang bcas pa/ ngag chos pa'i yig cha'i steng nas gsang sgrub lha dgu'i rjes gnang sngon du 'gro bas/ mkhyen brtses
mdzad pa'i khrid yig dang ngag chos pa'i khrid yig bcas la gzhi byas zhal shes yig chung sogs kyis brgyan te/ rdo rje nag po chen po'i nang khrid dam gsang khrid du grags
pa/ rtsa gsum 'khor lo lnga la brten nas bsnyen pa'i dmigs rim/ 'khor lo lnga ldan dang rdo rje'i bzlas pa'i sgo nas sgrub pa'am rbad pa/ las sbyor thun mong ba spyi
dgra sgos dgra bsgral ba/ thun mong ma yin pa 'khor lo lnga ldan gyi khrid rnams yongs su rdzogs pa smin rgyas dang / rgyab rten lung la/ bdag chen rdo rje 'chang chen pos
bsgrigs pa'i mgon pod me 'bar ma'i glegs bam/ tshar chen chos kyi rgyal pos bsgrigs pa'i mgon po'i snyan brgyud pusti/ skyo mda' ba mang thos bsod nams dbang phyug gis
bsgrigs pa'i mgon po'i yang skong glegs bam gnyis dang bcas pa'i lung / stobs 'phrog dbang po zhing skyong gdong bzhi pa'i gsang khrid kyi yi ge dbang phyug rab brtan pas
mdzad par zhal shes yig chung sogs kyis brgyan te sngon 'gro dang / dngos gzhi 'khor lo bzhi la brten pa'i bsnyen pa dang / sgrub pa dang / thun mong dang thun mong ma
yin pa'i las sbyor dang spogs chog sogs nyams khrid zab mo yongs su rdzogs pa smin rgyas dang / rig 'dzin rol pa'i rdo rje'i gter chos gu ru drag khros kyi dbang bskur ba
gter gzhung dang / gter ston rang gis mdzad pa'i yig cha rnams kyi steng nas dang / dpal sa skya pa'i rje btsun gong ma lnga'i gsung 'ga' zhig gi lung bcas gsan to/ /yang
zhu dbon ngag dbang dge legs kyi drung nas/ ngag dbang mchog legs rdo rje'i yig cha'i steng nas

sangs rgyas klu dbang rgyal po'i rjes gnang lung bcas/ de'i sgo nas char 'bebs dpal ldan chos skyong gis mdzad pa'i lung / ngag dbang brtan rdor dang rmor chen pa'i yig cha'i
steng nas gang blo ma'i rig gtad dang yig cha'i lung bcas/ dkon mchog lhun grub kyi yig cha'i steng nas grub chen mi tra dzo ki nas brgyud pa'i tshe dpag med dkar po'i
rjes gnang lung bcas/ thar paN gyi yig cha'i steng nas skyer sgang lugs kyi thugs rje chen po gtso 'khor gsum pa'i rjes gnang lung bcas/ lha mo shra ma Na'i rmi lam brtag
sgrub bkra shis rnam rgyal gyis mdzad pa'i lung / thar paN gyi yig cha'i steng nas paNDi ta sa manta shrI nas brgyud pa'i dbyangs can ma dkar mo'i rjes gnang lung bcas/
thar paN gyi yig cha'i steng nas 'jam dbyangs a ra pa tsa na dmar ser gyi rjes gnang lung bcas/ sangs phun pa'i yig cha'i steng nas phyag rdor gtum khyung gi rjes gnang
lung bcas/ yig rnying steng nas khyung dmar rjes gnang lung bcas/ zhu chen gyi yig cha'i steng nas tshe dpag med lcags sdong ma'i dbang / sangs phun yig cha'i steng nas mgon
dkar rjes gnang lung bcas/ zhu chen gyi mdzad pa'i nyer mkho 'ga' zhig dang / sa paN gyis mdzad pa'i snang ba mtha' yas kyi bsgom don/ nyang ston sgrub pa pos gter nas
spyan drangs pa'i mig 'byed kyi gdams pa dang / de'i gsal byed bkra shis stobs rgyal gyis mdzad pa rnams kyi lung bcas gsan no/ /yang sde dge'i dbu bla chen po ngag dbang
chos 'byor gyi drung nas/ ngag dbang mchog legs rdo rje'i yig cha'i steng nas gza' yum gyi rjes gnang lung bcas/ zhu chen gyi yig cha'i steng nas phyag rdor 'gro bzang
lugs kyi rjes gnang lung bcas/ thar paN gyi yig cha'i steng nas rta

mgrin zla rgyal lugs kyi rjes gnang / rmor chen gyi yig cha'i steng nas dme brtsegs sa lugs dud ka'i rjes gnang lung bcas/ de'i zhal gdams sa paN gyis mdzad pa/ bsod nams lhun
grub pas mdzad pa'i grib mdos bcas kyi lung / sangs phun pa'i yig cha'i steng nas khyung nag rjes gnang lung bcas/ tshar chen gyis mdzad pa'i rjes gnang gi yi ge dngos
grub rgya mtsho sogs kyi steng nas dpa' mgon zhal khra thun mong ma yin pa'i rjes gnang / tshar chen chos kyi rgyal pos bsgrigs pa'i gur gyi mgon po'i chos skor kha skong
glegs bam tshang ma dang / thams cad mkhyen pa dkon mchog lhun grub kyi bka' 'bum pod bzhi dang / mkhas grub dpal ldan don grub kyi bka' 'bum pod gcig rnams kyi lung dang
/ gzhan yang rmor chen gyis mdzad pa'i gdugs dkar byad 'grol dang / slob dpon padmas mdzad pa'i gser skyems dang / mi kha dgra sgyur/ bdag chen rgya gar bas mdzad pa'i
bsang gzhung thugs rje tshad med/ phrin bcol/ kha 'dzin/ g.yang 'gugs sogs dang / a mes zhabs kyis mdzad pa'i chos srung spyi'i bsang mchod/ a rA gas mdzad pa'i klu gsang
la sogs pa'i lung bcas gsan to/ /yang me nyag ri khud mchog sprul rin po che kun dga' mkhas grub dbang po'i drung nas/ ngag dbang chos grags dang kun dga' tshul khrims
bcas kyi yig cha'i steng nas 'jam dbyangs dang sa paN sbags te sgrub pa'i byin rlabs lung bcas/ dkon mchog lhun grub kyi yig cha'i steng nas mi g.yo ba dkar po'i rjes gnang
lung bcas/ dkon lhun yig cha'i steng nas gnyan sgrol yan lag drug pa'i rjes gnang mtshan brgya'i lung dang bcas pa gsan/ rong po bla ma shes rab chos bzang las/ lha btsun
rin chen rgya mtsho'i yig cha'i steng

nas 'jigs byed sngags btu'i rjes gnang / ngor nas brgyud pa ltar gyi 'jigs byed rwa pod dang / dpal pod gnyis dang / ngor chen rdo rje 'chang gis mdzad pa'i zhi ba las bdun/
rwa lo'i shog dril gzhir bzhag ste bris pa'i rtogs gsum 'khrul 'khor rtogs gsum gyi cho ga'i chings ngor chen gyi gsung bzhin rin chen blo gros kyis bris pa/ 'khrul 'khor
gyi man ngag rin chen grub kyis mdzad pa bcas kyi lung dang / kaHthog dge rtse'i mchog sprul rin po che tshe dbang mchog grub las/ slob dpon rin po cher gsol 'debs le'u
bdun ma dang / bar chad lam sel sogs kyi lung 'ga' zhig dang / mkhar nang bla ma rin po che las/ mkhas grub sangs rgyas phun tshogs kyis mdzad pa'i nyer mkho 'ga' zhig
gi lung dang / sa kho bla ma dam pa bsod nams ye shes las/ thar paN gyi yig steng nas gser chos seng gdong sngon mo'i rjes gnang lung bcas dang / dgon chen bla ma kun dga'
bsam chung las/ thar paN gyi yig cha'i steng nas dme brtsegs ljang nag gi rjes gnang lung bcas/ 'jigs byed drag po'i sbyin sreg gi lung sogs dang / sa skya bla ma ye shes
phun tshogs las/ sangs phun pas mdzad pa'i maNDal bzhi chog dang / kun blos mdzad pa'i gur mgon dkar po'i tshe sgrub sogs kyi lung dang / bla ma 'jam dpal dge legs las/
zhu chen gyi yig cha'i steng nas gtsug tor 'bar ba'i rjes gnang byad 'grol lung dang bcas pa/ zhu chen gyis mdzad pa'i kha 'bar dkar mo'i 'chi slu'i lung bcas dang / gzhan
yang yid lhung a 'dzi bla ma ngag dbang chos grags/ dge lugs rab 'byams pa blo brtan/ rab 'byams pa ye shes mkhas mchog /skye dgu dgon gyi dwa'u bla ma kun dga' rab

brtan/ dbon stod chos rje bsod nams seng ge sogs las kyang chos 'brel re tsam gsan pa yin no/ /rgya mtsho'i gting dang kun gsal gyi/ /mtha' bzhin khyod kyi yon tan ni/ /dpag
nus min pa'i grags pa yis/ /srid zhi'i sgra gzhan zil gyis mnan/ /de tshe rnam thos bu'i 'byor par/ /'gran pa'i sde bzhi dge bcu yis/ /mngon par sgeg pa'i rgyal khab nas/
/mi bdag sa yi tshangs pa des/ /chos kyi dbang phyug spyan 'dren pa'i/ /pho nya'i tshogs rnams lhags pa dang / /lhan cig 'byon par bskul ba ni/ /dri za'i rgyud mangs lta
bur snyan/ /tsha bas nyen par bsil yab dang / /'dod ldan tshogs la nor ji bzhin/ /rgyal dang rgyal ba'i sras po rnams/ /gzhan gyi don la shin tu dgyes/ /de slad ngal dang
rang don ni/ /bzhi mdo'i rtswa bzhin khyad bsad nas/ /padma'i mtsho la ngang mo ltar/ /rgyal po'i pho brang dam par gshegs/ /yid 'phrog lha yi rdzas rnams kyang / /skyengs
byed mchod pa sna tshogs dang / /bcas te chos kyi khri 'phang rtser/ /lha mi'i mgon du mnga' rab gsol/ /de nas chos kyi me chen pos/ /'khor ba'i bud shing tshogs bsregs
shing / /thar pa mchog gi lam bzang ni/ /nyin bzhin kun tu gsal bar byas/ /khyod ni ris su med pa yi/ /bstan pa'i srog shing gcig pu ste/ /mtha' klas lus can thams cad
kyi/ /phan bde'i rtsa lag dam par gyur/ /thos bsam sgom pa'i gzings chen gyis/ /shes bya'i rgya mtsho brgal zin kyang / /da dung klog dang spong ba la/ /bung bas sbrang
rtsi len bzhin 'jug/ //gsum pa 'brel tshad don dang ldan pa'i ched du dbus gtsang dag pa'i zhing du chibs kyi kha lo bsgyur te rnam dkar gyi phrin las ji ltar mdzad pa'i
tshul ni/ spyir chos rje 'di ni mkhyen brtse nus gsum sogs kyi

yon tan bsam gyis mi khyab pa dang ldan pas/ skye bo rtog dpyod can rnams kyis nyin re bzhin du brtags kyang / de'i yon tan gyi tshogs ni je che je cher gyur pa las/ nam yang
mtha' rtogs par mi nus pa zhig ste/ de la brten nas bod chen po'i ljongs kyi skye 'gro thams cad kyi gtsug gi nor bus btud cing / rang rang gi bdog pa'i dngos po rnams
phangs pa med par rje 'di'i phyag tu gtong ba sogs longs spyod kyi 'bul ba shin tu rgya che ba byung yang / rang don du mngon par zhen pa cung zad kyang mi mnga' ste/ gcig
la dper mtshon na/ skabs shig za 'og gi gos chen gya nom pa 'ga' zhig 'byor bar/ zhabs 'bring ba rnams kyis 'di la na bza' zhig bzos na legs tshul nan gyis zhus par/ rje
'di'i zhal nas/ rang re'i nor 'di gshin gson gyi dad rdzas sha stag yin pas/ hab thob tu longs spyad mi rung / des na 'di la thog mar dkon mchog gi rten gyi drung du mchod
pa'i yo byad gang thon zhig bgyis te/ de'i lhag 'phro phran bu byung tshe gos 'dra bcos na las/ de min longs spyad chog rgyu min gsungs nas mchod pa'i yo byad bzos pa
sogs rang don du til 'bru tsam yang mi 'dzin/ der ma zad rang nyid bzang por bsgrub pa'i ched du dgos med kyi thabs skyong dang / rnyed pas rnyed pa tshol ba dang / rab
tu byung ba'i yo byad kyis khyim pa rnams kyi sems 'dzin pa la sogs pa log pa'i 'tsho ba dang / ma dag pa'i sbyin pas rang gzhan thams cad nyes dmigs chen por sbyor ba'i
skye bo ngan pa'i spyod tshul mtha' dag rgyang ring du dor bar mdzad de/ dper mtshon na/ skabs 'gar chos rgyal chen po sras yum rnams rje 'di'i bzhugs gnas phan gling bla
brang du bka' chos zhu bar phebs pa'i tshe/ thams cad kyis gsol ja re dang / bzhes

'bras re tsam zhus na legs tshul zer yang / rje 'di'i zhal nas/ spyir 'jig rten gyi khams su dge legs rgya chen po 'byung ba dang / khyad par chos rgyal mchog gi gtsos ljongs
'dir 'khod pa'i skye 'gro kun la bde skyid rgya chen po 'byung ba'i bsam sbyor dang rtag tu ma bral ba dgos par 'dug /de min rang re grwa rkyang gi kha zas khong rgyal
po chen pos gsol nyan med gsungs nas gsol ja zhu ba tsam yang mi mdzad cing / dus rgyun du'ang las byed pa rnams la sbyin bdag gi dad rdzas 'di rnams chud zos su ma song
bar dgos pa'i zhal ta re tsam gnang ba las/ gting nas phyag rdzas la 'dzin pa med pa'i stobs kyis gzigs rtog sogs ni mdzad ma grub par snang / phyag mdzod rten bzang pa
yon tan rgya mtsho'ang phran bu'i tshags zhan pa lta bus/ 'bul ba byung tshod tsam zhig gi 'byor stobs ni med par mngon/ gang ltar yang phyag tu byung ba'i dngos po thams
cad yul mchog tu gyur pa bla ma dang mchog gi drung du mchod 'bul dang / bstan pa dang sems can gyi ched du gtong ba la phangs pa cung zad kyang med pa'i khar thugs dgyes
tshor chen po mdzad cing / de'i stobs kyis snga phyir sku gsung thugs kyi rten bzhengs pa la/ dngul srang lnga bcu las grub pa'i 'jam dbyangs dkar po'i sku dang / gser
zangs las grub pa'i byang sems nye ba'i sras brgyad la sogs pa'i gser sku du ma dang / sman 'dam las grub pa'i sku kha shas/ gsung rten du glegs bam bris ma pod bco lnga
tsam dang / spar ma spus shin tu dag pa pusta ka bdun cu skor dang / thugs kyi rten du khang bu brtsegs pa'i mchod rten sogs bzhengs te/ rab tu gnas pa'i cho ga rnam par
dag pa'i sgo nas byin rlabs kyi dpal 'bar bar mdzad pa dang / dus rgyun du'ang phan gling bla brang du dge bshes bzang gras skor gyis bla ma

mchod pa dang / yi dam gyi lha mang po'i sgrub mchod dang / rgyal ba'i bka' 'gyur rin po che gsung sgrogs dang / chos srung rnams la skong phrin sogs nar mar mdzad pa dang
/ lhun grub steng rang du'ang sngon mkhan chen dpal ldan chos skyong gi sku dus nas bzung ste srol dod pa lta bu'i hor zla bcu gnyis pa'i gnam gang nyin/ drug 'du'i dbu bzhugs
su yin gyi gtsos 'dus tshogs spyir tshe chog dang / mgon khang khag rnams su skong ba/ chos sgrogs pa mang pos gsung rab bklag pa/ der 'dus pa'i rnying ma'i bla ma
dge slong sngags pa bcas la yon 'bul dang rnam gzhag sogs gang zab re gtod ba'i rgyun mchis pa rnams kyang ma chag par yar ldan du mdzad cing / der ma zad skabs skabs su
lhun grub steng dang / nye skor gyi dgon khag rnams su mang 'gyed sogs stsal ba dang / khyad par rje 'di khams su phebs nas lo bzhi song ba'i mtshams sa rta lor rang dang
gzhan gyi rgyud la bsod nams dang ye shes kyi tshogs yongs su rdzogs pa'i phyir du phyag rdzas ji yod thams cad bskur te/ gtso cher sa ngor gyi bla ma rnams su 'bul ba dang
/ dgon par mang 'gyed gang zab/ gzhan ris su med pa'i dgon khag yongs la bsnyen bkur stob pa'i ched du/ mdzod pa yon tan rgya mtsho dpon 'khor rnams brdzong brda' gnang
ba bzhin/ phyag mdzod pas kyang rwa sgreng nas bzung ste dpal ldan sa skya'i bar gyi ris su med pa'i bla ma so sor 'bul ba/ rten gsum yongs la mchod 'bul/ dgon sde rnams
su mang 'gyed sogs dpyis phyin par bsgrubs te bar chad med par sku drung du 'byor/ sa rta lo der lha sras rin po che tshe dbang rdo rje rig 'dzin pa'ang mdo smad skye
dgu yongs kyi bdag po chen por chos rgyal gong ma rim

byon gyi gser khrir mnga' gsol ba'i tshe'ang / rje 'dis legs 'bul gyi tshogs rgya che ba dang / bcom ldan 'das tshe dpag tu med pa'i dbang bskur ba la sogs pa'i sgo nas 'phral
yun kun tu dge legs rgya cher 'byung ba dang bkra shis par mdzad cing / gzhan yang lcags la nas btsun mo rin po che rgyal khab tu bzhes pa la sogs pa'i tshe'ang / rje
'dis thab gsos la sogs pa rgya cher stsal zhing / legs tshogs rgya cher 'byung ba'i rten 'brel sogs kyang bsgrig par mdzad do/ /de rjes phyag rdzas yod rigs rnams dbus gtsang
gi bla ma dge 'dun rnams la bsnyen bkur stob pa dang / rje rang yang sku tshe'i mjug 'dir e wa~M chos ldan du bzhugs nas thugs dam la rtse gcig tu sgril bzhed kyis/
chos rgyal chen po sras yum rnams su dgongs khrol nan chags kyis zhu bar mdzad pas/ shing glang lor bod du 'byon chog pa'i zhal bzhes thob par brten/ rim gyis bod du phebs
chas kyi skor rnams sta gon mdzad pa dang / don gnyer rnams kyis zhus pa'i chos kyi 'phro rnams kyang rdzogs par stsal ba dang / sbyin bdag dad pa can rnams kyis khyim
du gdan drangs pa rnams su byon te rang rang gi re ba'i yol go thams cad legs par bkang ba dang / lhun grub steng du'ang mang 'gyed kha shas kyi thog bzang gos yug sbam
gyi 'phan dang / spos 'dzin dang / mchod kong brgya rtsa la sogs pa'i sbyor 'jags mdzad pa dang / nye skor gyi dgon khag rnams su mang 'gyed dang / gzhan yang rten gsum rigs
la mchod 'bul dang / chos skyong la skong ba dang / yul lha gzhi bdag rnams la bsang mchod sogs rgyas par mdzad/ chos rgyal chen po yab yum sras rnams nas kyang phebs

brdzong dang 'bul ba sogs gya nom pa mdzad cing / gzhan yang 'phrul blon chen po rnams dang / phyag mdzod dang / mdun skor la sogs pa rnams dang / lhun grub steng gi gtsos
dgon khag so so'i bla ma dbu chos la sogs pa dang / khyim bdag dad pa can rnams nas kyang phebs brdzong gi tshogs zab par phul zhing / phar yang chos rgyal chen po sras yum
rnams su khams bde'i 'bul tshogs rgya che ba dang / gzhan yang bka'i blon chen sogs kyi gtsos so sor khams bde dang / gnang sbyin sogs gang la gang dgos rnams zhib par
mdzad cing / de dus mi dbang yum rin po che nas dgongs pa rtsa khrol lta bu byung rung / chos rgyal lha sras rin po che nas rje 'di'i phyag la 'jus te/ spyan chab mang du
gsil zhing / slar nged nas gdan 'dren mkhan zhig btang 'ong bas/ de dus nges par phebs dgos pa'i bka' nan shin tu che bar brten/ rje 'dis kyang de bzhin bgyid pa'i zhal
bzhes lta bu zhig mdzad dgos byung bar snang / gang ltar dgung lo zhe gcig tu son pa shing glang hor zla lnga pa'i nang stobs kyi 'khor los sgyur ba chos rgyal chen po sras
yum rnams nas chibs skyel gyi tshogs rgya chen po dang bcas te chibs bteg /chos rgyal mchog nas kyang dbus gtsang bar gyi phebs skyel dang / chibs khar spom kha'i kun
dga' bstan 'dzin dpon g.yog rnams gtong bar mdzad/ de nas rim gyis lam bar du 'khod pa'i 'gro ba rnams la'ang chos dang zang zing sogs ci rigs par stsal te byang lam brgyud
byon/ thog mar 'brom ston rgyal ba'i 'byung gnas kyis btab pa'i chos grwa chen po byang rwa sgreng du phebs te/ rwa sgreng khri chen rin po cher/ sku gsung thugs

rten gyi gtsos pa'i/ ja 'khor bdun/ rta gcig /dre'u gcig /gzhan yang dar ras ling gos chen gcan gzan gyi pags pa sogs tshan grangs mang po dang / rwa sgreng tA bla ma sogs
la'ang ja sar sogs gang zab mdzad/ der bzhugs pa'i rten gsum khyad du 'phags pa rnams la brgya mchod rnam pa lnga dang / snyan dar la sogs pa gang zab dang / dgon par mang
ja'i bsnyen bkur bcas mdzad nas/ stag lung pa bkra shis dpal gyi gdan sa chen po stag lung gi chos grwar phebs te/ stag lung bla ma rin po cher/ ljon 'dab 'khor lnga la
sogs pa'i 'bul ba tshan grangs kha shas dang / rten gsum yongs la mchod 'bul/ dgon par mang ja bcas mdzad nas/ rong ston smra ba'i seng ge shAkya rgyal mtshan gyis btab
pa'i chos grwa chen po dpal nA lendrar byon/ der bzhugs pa'i bla ma rnams la 'bul ba gang zab dang / rten gsum rnams kyi drung du mchod 'bul/ dgon par mang 'gyed bcas mdzad/
de nas dar lung gnyan gyi pho brang dang / rdo rje'i gnas chen brag yer pa rnams kyang dad pa'i spyan gyis legs par mjal te mchod pa'i sgo 'phar yangs por phye ba dang
lhan cig bstan 'gro yongs la sman pa'i smon lam gyi ljon pa'ang rgyas par mdzad do/ /de nas chos dang longs spyod kyi dpal 'byor bsam gyis mi khyab pa rgyun chad med par
'byung ba'i gnas/ yul dbus 'gyur 'chang gi lte ba lha ldan du phebs te/ thog mar 'phags pa 'jig rten dbang phyug mi'i zol gyi rnam par rol pa rgyal dbang thams cad mkhyen
pa lung rtogs rgya mtsho'i mtshan dpe'i dkyil 'khor mjal ba dang lhan cig /maNDal sku gsung thugs rten gyi dod dngul Tam srang lnga/ gsol ja dang bzhes 'bras kyi dod Tam
srang gsum/ rin chen gnyis pa Tam srang

brgya/ ma hA tsi na'i yul gyi ljon 'dab 'khor drug lnga bcu skor/ rta drel drug tsam dang / gzhan yang dar/ ras/ ling / gos chen/ spu shun sogs tshan grangs rab tu mang po
phul zhing / chos kyi 'khor los sgyur ba srid skyong kun bde gling rta tshag rje drung rin po che'i mdun du'ang / maNDal sku gsung thugs rten gsol ja bzhes 'bras kyi dod
dngul Tam srang brgyad/ rin chen gnyis pa Tam srang lnga bcu/ ljon ja 'khor drug nyer lnga/ rta drel gsum gyi gtsos dar/ ras/ ling / gos chen/ pags pa'i rigs sna tshogs sogs
tshan grangs rab tu mang po phul bar/ 'bul slog tuu na bza' la sogs pa'i gnang cha rgya che ba dang / yar lam gyi lam yig /dos rta/ rtswa shing sogs phon che ba/ ja khral
rtsa chag sogs gzigs skyong bla na med pa stsal/ gzhan yang gling khag so so'i bla ma rnams dang / dga' ldan khri chen rin po che sogs su 'bul ba gang zab dang / bka'i
blon chen rnams dang / spyi khyab mkhan po dang / rtse shod kyi gsol gzim/ mgron gnyer rnams dang / lha sa bla brang gi phyag mdzod dang / gnyer tshang dang / rtse'i phyag
mdzod dang / gnyer tshang dang / mi dpon dang / rtswa gnyer dang / shing gnyer sogs la'ang go babs dang bstun pa'i mjal rten dang / ja sar sogs gang la gang 'os mdzad
cing / khyad par lha dang bcas pa'i 'jig rten kun gyi mchod sdong bla na med pa ston mchog shAkya'i rgyal po'i sku brnyan rnam pa gnyis kyi gtso byas pa'i phyogs der rten
gsum ji snyed bzhugs pa rnams la zhal gser gsol ba dang / stong 'khun gyi yul nas 'thon pa'i dar gos kyi khyad par sna tshogs pa'i snyan shal dang / jo shAka rnam gnyis
kyi drung du/ me tog dang / bdug spos dang / mar me dang / dri

mchog dang / zhal zas rnams re re nas stong phrag tu longs pa'i mchod 'bul shin tu bzang ba/ lha khang gzhan rnams su'ang mchod 'bul gang rgyas dang / rtse rnam rgyal grwa
tshang / gling khag gsum gyi grwa tshang / tshe chog gling / 'bras spungs 'dus spyi/ de'i nang gses gling khang tshan/ se ra 'dus spyi/ de'i nang gses tre'o khang tshan/
dga' ldan/ rgyud stod smad/ rme ru/ bzhi sde sogs su mang ja zab rgyas dang / lha sa bla brang gi phyag mdzod par smon lam chen mor mang ja gcig gi bsnyen bkur zhu rgyu'i
dod rnams phul te lha ldan nas chibs bteg ste/ snye thang / ra ba stod/ rong byams chen sogs lam bar gyi dgon khag rnams su'ang mang 'gyed dang / rten gsum rnams la mchod
'bul sogs rgyas par mdzad nas gzhis ka rtser byon/ bkra shis lhun por paN chen thams cad mkhyen pa rje btsun blo bzang dpal ldan bstan pa'i nyi ma'i gser zhal rin po che
mjal ba dang chab cig 'bul bar maNDal sku gsung thugs rten gsol ja bzhes 'bras dod Tam srang brgyad/ dar/ ras/ ling / gos chen/ spu shun/ mchod cha sogs tshan grangs mang
po dang / ljon ja 'khor drug sum cu/ rgya dngul thur srang lnga bcu/ rta drel gsum tsam dang / zhabs pad mdun du'ang ja 'khor lnga la sogs pa'i 'bul ba dang / gzhan yang
rtse'i gsol gzim/ mgron gnyer/ phyag mdzod sogs la'ang 'dris zab dang stun pa'i ja sar gang 'tshams/ khyad par dgon de'i rten gsum yongs la gser gsol dang mchod 'bul gang
rgyas/ dgon par mang ja'i bsnyen bkur dang / de'i nang gses rgya khang tshan par mang ja dang ja gsar sogs zab par mdzad nas/ hor zla dgu pa'i gza' tshes mchog tu dge
ba'i nyin/ e wa~M pa'i bla khag khang tshan dang bcas pa'i chibs bsu

dang / thab bsu dang / khyad par dge 'dun 'dus pa'i tshogs kyi ser phreng gi bkod pa mtshar zhing yid du 'ong ba skye bo rnams kyi mig gi bdud rtsi zla med par gyur pa dang
bcas te e wa~M chos ldan du bde bar phebs so/ /de nas kyang rim gyis thog mar e wa~M bla brang gzhung du/ mkhan chen las thog pa mdo sngags smra ba'i khyu mchog bsod nams
dpal 'byor gyi drung du/ sku gsung thugs kyi rten dang / mchod cha'i skor sna tshogs/ ja 'khor nyer lnga/ rta drel lnga/ mdzo g.yag kha shas/ gzhan yang dar/ ras/ gos/
ling / spu shun sogs tshan grangs mang du phul lo/ /bla brang phun tshogs khang gsar du bstan pa'i snang byed dam pa zhabs drung rin po che ngag dbang blo gros bzang po pa
dang / klu ldings bla brang du zhabs drung rin po che ngag dbang bstan pa'i rgyal mtshan pa dang / phan bde khang gsar du zhabs drung rin po che dpal ldan rin chen chos
mdzod bcas so so'i mdun du'ang sku gsung thugs rten dang / mchod cha'i skor mang po/ ja 'khor bco lnga re/ rta drel gsum re/ mdzo g.yag kha shas re/ gzhan yang tshan grangs
mang du phul zhing / thar rtse rang du'ang rnam dkar mchod thebs kyi rten du dmigs pa'i 'bul bar sku gsung thugs rten dang / mchod cha sogs bca' lag gi rigs mang po/
ljon 'dab 'khor brgya/ rin chen gnyis pa thur srang brgya/ rta drel nyi shu skor dang / khang ser dbon shAkya phun tshogs pa dang / dpon slob las thog pa dpal ldan chos kyi
rgyal mtshan bcas la'ang / so sor ljon 'dab 'khor re dang / rta res gtsos pa'i tshan grangs kha shas dang / khyad par e wa~M pa'i lha khang khag thams cad du mchod 'bul
dang / gser gsol dang / mdzod gos yug mang po'i snyan dar sogs shin tu zab pa dang / gtsug

lag chen por dge 'dun brgyad brgya skor bzhugs pa thams cad la zla ba phyed lhag tsam gyi bar du bsnyen bkur stob par mdzad de/ de'ang phyed dngul 'gyed dang / phyed ja 'gyed
du mdzad pa'i dngul 'gyed la grwa pa rer dngul skar lnga dang / Tam phyed dang / zho re rnams spel ma mdzad cing / ja 'gyed ni chung mtha' yang nyin rer dge 'dun nyi shu
re la ja sbag re las phyir ma lhung bar mdzad do/ /gtsug lag khang der yang stong 'khun gyi yul nas 'thon pa'i gos chen gyi 'phan dang / bla bre la sogs pa mchod pa'i
yo byad 'ga' zhig sbyor 'jags mdzad pa dang / khang tshan bcu gsum po thams cad la'ang ja gsar dang / rang rang gi skong brgya tshogs skabs 'phar ja'i bsnyen bkur zhus thog
/khang tshan che chung gi babs dang bstun pa'i gtan gzhag gya nom pa dang / gzhan yang bla khag so so'i phyag gnyer la sogs pa'i las tshan rnams dang / dgon pa'i chos
khrims dang / thar rtse rang gi las tshan/ grwa tshang sogs dang / ngor chos kyi mi ser la sogs par ja gsar dang / gnang sbyin sogs skabs su gang babs mdzad nas/ hor zla
bcu gnyis pa'i mjug tu dpal ldan sa skyar byon te/ skyabs gcig mtshungs zla ma mchis pa 'jam mgon dbang sdud snying po yab sras rnams kyi gser zhal rin po che mjal ba dang
lhan cig sa skya gzhung gi 'bul bar/ maNDal sku gsung thugs rten/ mchod cha dang thab cha sogs zang zing gi dngos po rgya che ba/ ljon ja 'khor brgya/ rin chen gnyis pa
thur srang brgya/ rta drel lnga bcas dang / 'jam mgon dbang sdud snying po sku sger 'bul bar/ ja 'khor brgyad dang / chibs gcig gi gtsos pa'i dngos chas mang po/ gdung sras
rin po che padma bdud 'dul dbang phyug /ngag

dbang kun dga' rin chen/ mgon po dngos grub dpal 'bar/ 'jam mgon kun dga' rgyal mtshan te sku mched bzhi dang / rje btsun ma 'chi med bstan pa'i nyi ma gtsos pa'i rje btsun
ma rnams dang / lha khang mkhan rin po che dang / zhabs pad bcas kyi sku sger so sor yang 'bul ba gang zab dang / gzhan yang gsol gzim mgron gnyer sogs las tshan thams cad
la'ang 'dris zab dang bstun pa'i ja gsar sogs skabs su gang babs dang / khyad par du'ang skye dgu thams cad kyi phan bde'i rtsa lag dam par gyur pa'i bde bar gshegs pa'i
rten gsum ngo mtshar can byin rlabs kyi gzi 'od 'bar ba rnams kyi mdun du mchod pa'i dngos po bzang zhing rgya che ba dang / chos sde lho byang rnams su bzhugs pa'i dge
'dun ji snyed mchis pa rnams la mang ja dang gral 'gyed sogs zab par mdzad nas ngor du byon/ zhwa lu chos sde dang / rgyal rtse dpal 'khor chos sde sogs nye skor gyi dgon
khag phal mo cher mang 'gyed sogs stob pa dang / thar rtse rang gi lha khang rnams su rab tu gnas pa'i cho ga rgyas par mdzad pa sogs rnam dkar gyi phrin las kho nas dus
'da' bar mdzad do/ /de nas dgung lo zhe gnyis pa me stag lo'i hor zla bdun pa'i nang mang mkhar chu tshan du byon/ de zhor rting skyes sogs su'ang phebs te/ de phyogs
kyi dgon pa phal che bar mang ja'i bsnyen bkur sogs mdzad nas ngor du byon/ rje rang gi sku'i dbon bdag cag gi rnam 'dren dam pa mtshan brjod par dka' ba don gyi slad du
mtshan nas smos na byams pa kun dga' bstan 'dzin dang / rnal 'byor 'jam dpal bzang po gnyis la gsung ngag rin po che tshogs bshad dang / slob bshad

kyi gtsos pa'i bka' chos phal che ba bum pa gang byo'i tshul du stsal bar mdzad do/ /don 'di la brten nas rigs ldan chos rgyal mchog gis mdzad pa'i gsol 'debs las kyang / dga'
ldan gnas nas thub pas ma pham mgon/ /rgyal tshab bkod pa ji bzhin rigs kyi dbon/ /zung la mdo rgyud chos kyi bstan pa gtad/ /nyid dang rtogs pa mnyam par mdzad la 'dud/
/ces gsungs par mdzad do/ /gser 'gyur rtsi yi thabs mkhas kyis/ /lcags rnams gser du bsgyur ba bzhin/ /sdug bsngal skyed byed sgyu ma'i nor/ /bsod nams phung por bsgrub
pa'i slad/ /brtson 'grus shing rta la chibs nas/ /dbus gtsang dag pa'i mkhar bgrod de/ /sna tshogs mchod pa'i 'od zer gyis/ /yangs pa'i ljongs 'di dog por byas/ /de tshe
'brel tshad thams cad kyi/ /tshogs gnyis pad tshal rgyas pa dang / /lhan cig mu med 'khor ba yang / /mtha' dang ldan pa'i go sar bkod/ /dpag bsam ljon dang 'dren pa khyod/
/'dod dgu yongs su sbyin pa ste/ /de ni bems po'i rang bzhin dang / /mgon khyod mkhyen pa'i bdag nyid can/ /gang gi thugs sras zung dag la/ /chos kyi bdud rtsi rab stsal
te/ /lhar bcas 'jig rten thams cad kyi/ /mchod sdong bla na med par bsgrubs// //bzhi pa slar yang bod chen po'i ljongs su byon nas 'gro don ji ltar mdzad pa'i tshul
ni/ de nas me mo yos kyi lor mdo khams sde dge'i rgyal khab nas/ chos rgyal chen po tshe dbang rdo rje rig 'dzin pas rje 'di spyan 'dren par u tshe tshe ring dar rgyas dpon
'khor rnams ched du btang ba bzhin/ khong rnams kyang bar chad med par 'dir 'byor te/ khams phyogs su phebs dgos pa'i zhu ba nan tan gyi snying por bgyis te phul ba sogs
gang

cir mi 'byon thabs med du gyur par brten/ slar yang dpal ldan sa skyar skor tsam byon te/ bdag chen 'jam pa'i dbyangs yab sras rnams kyi gser zhal mjal ba sogs zhib par mdzad
nas ngor du byon/ phebs chas kyi skor rnams nyer bsdogs mdzad pa dang / dkon mchog la mchod 'bul dang / chos srung la skong phrin dang / lha bsang sogs mdzad pa dang /
gzhan yang chos dang zang zing gi gnang cha dang / lugs gnyis kyi zhal ta sogs gang la gang dgos rnams stsal te/ dgung lo zhe bzhir son pa rnam byung gi lo'i hor zla drug
pa'i tshes gsum gyi nyin dpal e wa~M chos ldan nas chibs skyel gyi tshogs rgya che ba dang bcas te chibs bteg /bkris lhun du paN chen thams cad mkhyen par mjal phyag zhu
ba sogs zhib par mdzad/ de skabs mgul cham lta bus sku khams ma bde ba phran bu zhig byung ba/ rim gyis bsnyun tshabs je lcir song ste 'u yug tu zla ba gcig tsam 'gor/
de nas bsnyun gdangs te lha ldan du byon/ rgyal dbang thams cad mkhyen pa lung rtogs rgya mtsho dang / mtshungs bral srid skyong rin po che sogs su mjal phyag zhu ba sogs
mdzad/ de skabs dos gtong nyes lta bus mi ser rnams dang / u tshe tshe ring dar rgyas gnyis zlos gzhi cung zad byung ba'i rkyen gyis zla gcig tsam thogs/ de nas rim gyis
byon te nag chur phebs pa na/ bar chad kyi rnam pas kha char drag po nyin grangs mang po'i bar du rgyun chad med par nyin mtshan sbrel te babs pa dang / rje 'di'ang zhabs
'bam lta bu'i bsnyun gzhi tshabs chen zhig gis sku ltem par brten/ der yang zla ba gnyis tsam 'gor/ kha char gyis mi zog kha shas lnga pa'i lam du gyur/ gzhan rnams grang
reg gis kha zas za ba tsam yang mi 'ong ba la/ rje 'di ni bskal pa dpag tu med pa

nas brtson 'grus kyi pha rol tu phyin pa'i stobs kyis bsnyun zug dang / grang ngar ji tsam che'ang zhal 'don dang / thugs dam gyi rigs rnams la sngar las kyang brtson par mdzad
pas rim gyis bsnyun gzhi las grol ba dang / khu 'phangs kyi rgyun yang chad par gyur pa na chibs kyi kha lo bsgyur/ mdzod pa yon tan rgya mtsho pa'ang rlung 'bam lta
bu'i nad kyis mnar te mthar dus kyi chos nyid du gyur/ de'i tshab tu 'ba' dbon kun dga' ye shes pa bskos te rim gyis byon/ de nas sde dge chos rgyal mchog gi snga phyir
chibs bsu'i tshogs rgya che ba dang / dgon pa'i ser phreng gi tshogs bsam gyis mi khyab pa dang bcas te sa sbrul hor zla dang po'i tshes brgyad nyin dpal ldan lhun grub steng
gi chos grwa chen por phebs so/ /de nas chos rgyal chen po 'khor dang bcas pa rnams nas dbu thon la sogs pa'i legs 'bul rgya che ba dang / phar yang la rong sogs gang
dgos rnams stsal/ khyad par chos rgyal chen po tshe dbang rdo rje rig 'dzin pas gsung ngag rin po che la sogs pa'i chos kyi 'khor lo bskor bar gsol ba btab pa bzhin zhal
gyis bzhes te/ zang zing med pa'i byams pa dang / 'khor ba las sgrol 'dod kyi snying rje chen po'i lde mig gis/ zab pa dang rgya che ba'i chos kyi sgo 'phar yangs por phyes
te/ shin tu zab pa gsung ngag rin po che slob bshad kyi smin grol cha lag yongs su rdzogs pa dang / dpal sa skya pa'i gser chos rnams dang / chos skyong che chung la
sogs pa'i dbang / rjes gnang khrid lung la sogs pa dang / gzhan yang sgrub thabs brgya rgyam dang / sbyong dkyil bcu gnyis sogs mdor na rje rang gis gsan pa'i chos phal
che ba stsal te/ /dgung lo zhe bdun pa'i bar gtso bor dngul mda' dgon chen rang du bzhugs/ 'on kyang go 'jo'i phyogs su lan

gcig phebs nas de phyogs kyi 'gro ba rnams smin grol la bkod/ lcags mo lug gi lor rang byon btsun mo rin po che las lha sras rin po che dam tshig rdo rje tshe ring rnam rgyal
pa sku 'khrungs par/ chos rgyal yab rin po che nas khong pa'i snying lta bu'i gces spras mdzad par brten/ nyin re bzhin lha sras rin po cher tshe dpag med lha dgu'i dbang
/ rta mgrin/ phyag rdor/ so 'brang bcas kyi rjes gnang re re/ rnam dme gang rung gi khrus re bcas chag med du 'bul dgos par/ de la dbyar gyi ring rje 'di dang / dgun
gyi ring rong po chos rje nas mdzad dgos tshul gyi bka' nan shin tu lci bar brten/ zhal ngo ma ldog par dgung lo zhe brgyad pa chu sprel hor zla gnyis pa'i nang bkra shis
chos rdzong du phebs/ lha sras rin po cher nyin re bzhin chag med du 'bul rgyu'i dbang rjes gnang khrus rnams dang / gsar 'phar gyi sku rim gang dgos rnams bsgrubs nas/
hor zla dgu pa'i nang dgon chen du byon/ chos rgyal yab rin po che'i thugs bzhed kyi bka' chos rnams 'bul ba dang / gzhan yang drug 'du'i dbu bzhugs dang / phan gling bla
brang du skong ba brgya tshar sogs mdzad/ de lta bu'i tshul gyis dgung lo nga gnyis pa me byi lo'i bar du dbyar bkra shis chos rdzong dang / dgun dgon chen du bzhugs/ shing
phag lor sbyin bdag gi dad rdzas rnams chud zos su mi 'gyur ba'i phyir/ sa ngor gyi gtsos pa'i dgon khag rnams su mang 'gyed dang / sa ngor gyi bla ma rnams su 'bul ba'i
bsnyen bkur stob pa dang / mar lam dbon rnal 'byor 'jam dpal bzang po'ang gdan 'dren pa'i ched du/ grwa tshang gras kun dga' rgyal mtshan pa dang / kun dga' ye shes gnyis
brdzong brda' gnang ba bzhin/ khong rnams nas kyang mchod 'bul dang / bsnyen

bkur sogs yang dag par bgyis te/ me pho byi ba'i lor dbon rin po che rnal 'byor 'jam dpal bzang po'ang gdan drangs te/ dbu thon gang legs kyis lhun grub steng gi rgyal khab
tu 'byor/ de nas bzung ste dbyar bkra shis chos rdzong du rkyen sel sgrub pa dang / dgun drug 'du'i dbu bzhugs sogs dbon rin po che nas mdzad/ rje 'dis me mo glang gi lor
chos rgyal chen po tshe dbang rdo rje rig 'dzin pa dbus gtsang ljongs kyi rten gsum rnams mjal ba dang / de dag la mchod 'bul dang bsnyen bkur stob pa'i ched du byon song
bar/ de skor gyi thugs brel rnams bcad de/ lo de'i hor zla drug pa'i nang sga stod du chibs kha bsgyur/ de phyogs kyi 'gro ba thams cad yang dag pa'i lam la bkod de/ sa
rta hor zla dang po'i nang sde dge lhun grub steng du phebs/ der yang don gnyer rnams la zab chos stsol ba dang / lha sras rin po che'i sku'i rkyen sel sogs sgrub par mdzad
nas/ de lo hor zla lnga pa'i nang lhun grub steng nas chibs bteg /thog mar smad shod gting lhung chu tshan du byon/ der zhag kha shas bzhugs pa'i skabs shig chu tshan
gyi steng der grwa tshang rnams kyis g.yab zhig phub par phyogs gcig na phur pa gdab sa ma mchis pas/ rje 'dis phur pa nged kyis btab chog gsungs nas/ sra mkhregs kyi brag
la shing gi phur pa thogs med du btab pa thams cad kyi mig gis mthong du yod pa mngon sum tshad mas grub cing / phyis thams cad kyis dad pa'i rten du khyer ba sogs la
brten nas/ grub pa'i go 'phang mthon por gshegs pa'i snyan grags kyis phyogs thams cad du khyab/ de nas rim gyis khrom thar/ sde gzhung / g.yon ru rnams su byon/ dge bsnyen
dang / dge tshul gyi sdom pa rab tu mang

po stsal te 'gro ba phal cher sangs rgyas kyi bstan pa'i sgor bcug pa dang / gzhan rnams kyang thar pa dang / thams cad mkhyen pa'i lam la gnas par mdzad/ de skabs shig tu
'brog pa zhig gis gdan 'dren zhus par byon/ de nyin khrom chu ha cang rgyas ches pas zhabs 'bring pa rnams kyis do nub 'dir bzhugs na legs tshul zhus par/ ci'ang mi gnod
pa'i tshul gsungs nas der ma bzhugs par phebs/ khrom chu shin tu rgyas pas zhabs 'bring pa rnams ci bya gtol med du gyur pa na/ rje 'dis de tsam 'jigs mi dgos gsungs pa dang
/ khrom chu gyen la bzlog ste/ de'i shul du lam skya thal le ba zhig byung ba'i steng nas rje 'di dpon 'khor rnams phebs/ pha rol tu byon grub pa na chu sngar bzhin du
babs pas/ zhabs 'bring ba rnams kyis rje 'di la dus rgyun du yon tan sbas pa'i ngang tshul kho nas 'di 'dra gtan nas mi mdzad pa la/ da lan gyi grub pa'i mtshan ma 'di
'dra rnal 'byor gyi dbang phyug bi rU pa dang khyad par ci'ang ma mchis pa'i tshul zhus pas/ nga la de 'dra ba'i nus pa ci'ang med/ chos skyong ba'i srung ma rnams kyis phrin
las 'dra bsgrubs pa yin mod/ 'di 'dra byung tshul su la'ang ma zer gsungs nas bka' rgya dam po btab par mdzad ces skye bo re gnyis kyi ngag las kyang thos shing / phyogs
de'i gdul bya dad pa yang dag pa dang ldan pa rnams la ni da lta'ang gtam du grags par snang la/ gzhan yang khrom thar du pha wong zhig la rten thug btsugs pa'i rjes
deng sang yang thams cad kyis mjal rgyu yod ces zer/ gang ltar yang de lo hor zla bdun pa'i nang chos rgyal chen po dbon 'khor rnams kyang bod nas mar dbu thon gang legs
kyis

lhun grub steng gi rgyal khab tu phebs/ rje 'di la 'phral du phebs dgos pa'i bang mi gcig rjes gnyis mthud lta bur 'byor bar brten myur du byon/ hor zla dgu pa'i tshes mgor
'dzings pho brang chen por chos rgyal mchog dbyar gzigs su phebs 'dug pa dang zhal 'dzom/ zla ba de'i mjug du sde dge dang lhan cig dngul mda' dgon chen du byon/ chos rgyal
chen por dbu thon 'bul ba sogs skabs su bab pa'i lugs gnyis kyi thugs brel rnams bcad/ khyad par chos rgyal mchog nas slar yang gsung ngag rin po che slob bshad kyi chos
'khor bskor bar gsol ba btab pa bzhin/ sa mo yos bu'i lo'i hor zla gnyis pa'i yar tshes nas brtsams te/ mkhyen brtse nus pa'i bdag nyid dbon rin po che rnal 'byor 'jam
dpal bzang po pa dang / bstan pa'i snang byed dam pa klu ldings zhabs drung rin po che ngag dbang bstan pa'i rgyal mtshan pa dang / stobs kyi 'khor los sgyur ba chos rgyal
chen po tshe dbang rdo rje rig 'dzin pa dang / mkhas pa'i dbang po zhu slob kun dga' don grub pa dang / gdong dgon bla ma bstan 'dzin phun tshogs bcas la gsung ngag rin
po che phal cher gyi rna bar ma lhung ba'i gsang chen slob bshad kyi skor gyi khrid dngos nyin grangs nyung la/ cha lag rnams rdzogs par stsal te hor zla gsum pa'i mjug
tu yongs su grub par mdzad do/ /de skabs zhabs 'bam lta bus bsnyun tshabs che tsam byung rung / slar rim gyis sku khams dwangs pa na/ khu dbon lhan rgyas nas dpal kye rdo
rje'i dkyil 'khor chen po bzhengs te sgrub cing mchod pa zhag bdun tsam mdzad/ de nas hor zla drug pa'i nang khu dbon gnyis char rma rong chu tshan du phebs/ der zhag
bdun tsam bzhugs nas dbon rnal 'byor 'jam dpal bzang po dgon chen du byon/ rje 'di sde dge chos

rgyal rin po che dbyar gzigs su phebs pa'i sku'i rkyen sel sgrub par byon te/ hor zla dgu pa'i nang mchod yon lhan rgyas par dpal ldan lhun grub steng gi rgyal khab tu phebs
so/ /de rnams kyi gnas skabs kun tu'ang chos dang 'jig rten gnyis ka'i sgo nas sa lugs kyi dgon sde thams cad la mgo 'don dpyis phyin par mdzad pa dang / gzhan yang gdul
bya so so'i mos pa'i bye brag gi rdzing bu dang mthun par/ theg pa gsum gyi chos kyi zla snang rgyun chad med par spros te/ skal ba dang ldan pa rnams kyi rnam par grol
ba'i ku mu dA ches cher rgyas par mdzad pa sogs mdor na bod chen po'i ljongs su thub pa'i bstan pa spyi dang bye brag thams cad dbyar gyi ljon shing bzhin shin tu rgyas
par mdzad pa yin no/ /rang gi don du legs bris kyi/ /bde ba'ang dug ltar rab gzigs shing / /gzhan phyir dka' ba brgya phrag kyang / /bdud rtsi bzhin du dang du blangs/ /rgyu'o
dri bzang khang pa na/ /yid 'ong sbrang rtsi'i bu rnams te/ /mtha' klas gdul bya'i don du yang / /'jig rten kun gyi mgon de'o/ /e ma chos kyi sgron me yis/ /thar pa'i
lam bzang gsal byas te/ /'gro kun sangs rgyas sar 'khrid par/ /khyod dang rgyal la khyad par ci/ /pha mtha' dang bral thams cad la/ /rtag par phan pa mdzad pa gang / /mandA
ra dang zla bas kyang / /cha shas tsam yang 'gran par dka'/ /sgrib gnyis sprin gyis bsgribs min pa'i/ /ye shes me lces bden zhen bsregs/ /dus gsum kun tu bdud dpung
btul/ /'gro tshogs mos ngor chos 'khor bskor/ /sra mkhregs brag gi ngos yangs bor/ /rdzas kyi phur pa rab btab pas/ /dpung dang bcas pa'i yid srubs kyi/ /snying la 'chi
ba'i 'jigs pa byin/ /rba rlabs

gnam du 'phyo ba yi/ /chu bo gyen du rab bzlog pas/ /rnal 'byor dbang phyug birWa par/ /'gran pa'i spun zla gnyis par byas/ /de lta'i grags snyan gur gum gyis/ /phyogs dang
phyogs bral lus phra ma'i/ /bzhin gyi dkyil 'khor mdzes pa'i ngos/ /bris pa'i ri mo bsub tu med// //spyi don bzhi pa mkhas btsun bzang gsum sogs kyi yon tan bye brag tu
bshad pa la gnyis te/ dngos dang / zhar byung phrin las kyi rgyun skyong ba'i zhal slob ji ltar byung ba'i tshul lo/ /dang po ni/ chos kyi rje 'dis gong du bshad pa ltar
gyi dpal ldan bla ma dam pa rnams dang / der mi gsal bar 'ga' zhig dang bcas te/ mdor na yongs 'dzin dam pa bcu phrag lnga lhag tsam las phyi rig pa'i gnas dang / nang sde
snod gsum dang rgyud sde bzhi la sogs pa'i chos kyi bdud rtsi ngoms pa med par gsol te/ de dag kyang thos lo dang shes lo tsam du ma bzhag par/ bsam byung gi rig pas sgro
'dogs thams cad yang dang yang du bcad cing / sgom pas thugs nyams su bzhes pa la brten nas/ tshig dang don gyi cha ma lus pa thugs su chud pa'i mkhas pa chen por gyur
cing / de la brten nas chos kyi 'khor lo bskor ba'i tshul yang / gong du smos pa ltar dpal e wa~M chos ldan gyi mkhan tshab mdzad pa'i tshe gsung ngag rin po che tshogs
bshad tshar gcig /gdan sa skyong ba'i tshe tshar gsum/ sku'i dbon du gyur pa'i thugs sras dam pa gnyis la tshar gcig ste tshogs bshad tshar lnga dang / slob bshad ni dbon
rin po che rnam pa gnyis su tshar gcig dang / sde dge chos rgyal mchog gis snga phyir gsol ba btab pa'i ngor tshar gnyis te/ mdor na lam 'bras tshogs slob tshar brgyad kyi
gtsos pa'i rje rang gis gsan pa'i

chos phal che ba lan grangs mang po'i bar du stsal bar mdzad cing / de dag kyang thugs brel sogs ci la thug rung sla chos sogs su gtan nas ma song bar mdzad pa dang / ji ltar
gsungs pa'i chos de'ang / tshig gi tshogs gzhan gyis bzung bde zhing rna bar snyan pa dang / don gyi mdo zab cing nges pa'i don la 'bab pa dang / tshig don gnyis ka 'brel
chags shing rtogs par sla ba sogs 'chad pa po'i yon tan thams cad tshang bas/ mkhas rmongs kun gyi snying la 'bab cing yid 'phrog pa zhig go /gzhan yang rtsod pa'i sgo
nas phas rgol tshar bcad pa dang / phyogs snga ngos bzung nas de dgag pa'i bstan bcos mdzad pa sogs ni mi snang yang / rgyun par chos kyi 'bel gtam mdzad pa'i tshe 'di
rnams ni 'thad la/ 'di dag ni mi 'thad pa'o zhes rgyu mtshan dang bcas pa gsungs nas/ skye bo rnams kyi ma rtogs pa dang / logs par rtogs dang / som nyi'i mdud pa thams cad
yongs su grol bar mdzad pa'i sgo nas kyang bstan pa la bya ba byas pa yin no/ /gsung rtsom ni rje rang gi zhal nas kyang / spyir mdo rgyud la sbyangs pa sngon du song
nas sangs rgyas kyi bstan pa 'ba' zhig yid la bsams nas rtsom pa ni legs mod/ de min rmongs pa rnams kyi rtsam rtsom mang po 'dis/ bde bar gshegs pa'i bka' tshad ma dang
/ rdo rje slob dpon gyi man ngag tshad ma thams cad 'chal du 'jug pa yin/ nged kyis kyang chung ngu'i dus rtsom pa 'dra kha shas yod rung / phyis su thams cad med par byas
pa yin gsungs shing / deng sang ni gsol 'debs kyi skor re gnyis dang / e wa~M pa'i skong gso'i dbyangs dang rnga tshig gi rnam gzhag rgyal bstan mdzes pa'i rgyan mchog
dang / legs ldan stag

zhon gyi bsang mchod dang / sgrol ma g.yul mdos dang / bdud zlog gi chog sgrigs sogs phran tshegs tsam las mthong rgyu ma mchis so/ /don 'di dag la dgongs nas dpal sa'i dbang
phyug chen pos mdzad pa'i gsol 'debs las kyang / de ltar gsung kun dag gsal snyan cing 'jebs/ /rgyas bsdus 'tshams shing gdul bya'i rgyud tshod mthun/ /go sla bzung bde
man ngag gnad rtogs nus/ /'chad pa'i yon tan kun ldan de la 'dud/ /ces dang / yang de nyid las/ ma rig log pa'i lam du 'phyan pa rnams/ /lung dang rig pa tshad mas brgal
zhing brtags/ /log rtog bsal nas ma nor chos la bkod/ /rtsod pas rgyal bstan gsal mdzad mchog la 'dud/ /rgya che gting dpag dka' ba'i mdo rgyud don/ /gsal byed gzhung bzang
rmad du byung ba can/ /gsol 'debs bca' yig dbyangs rol rnam gzhag sogs/ /tshig don phun tshogs rtsom mdzad de la 'dud/ /ces bsngags par mdzad do/ /btsun pa dang bzang
ba'i yon tan ni/ spyir rje 'di skuu na chung ngu'i dus nas kha na ma tho ba'i spyod pa ci yang mi mdzad cing / khyad par so sor thar pa'i sgor zhugs te bslab pa rin po
che rnams zhal gyis bzhes tshun chad nas/ yongs su mya ngan las ma 'das kyi bar du/ dgag sgrub gnang gsum gyi bslab bya phra zhing phra ba rnams kyang khyad du mi gsod par
srog gi dbang po ltar gces par 'dzin cing / tha na zhabs 'bring pa rnams kyis snga rabs da byung lta bu'i gtam zur tsam re gleng na'ang / rje'i zhal nas don med du ngag
'khyal lab nas ci byed/ de bas kha btsum gsungs shing / dgos gnad yod pa'i gtam 'dra dang / chos kyi bgro gleng 'dra ma gtogs don med du skad ca tshig gcig kyang bshad sa
med/ sku'i bzhugs tshul dang /

na bza' bzhes tshul tshun chad kyang mi legs pa mi mnga'/ mdor na sku gsung thugs kyi dbang po dul zhing zhi la bag dang ldan pa dang / spyod lam thams cad mdzes shing brjid
chags pa dang / gang du bzhugs pa'i sa phyogs thams cad gtsang zhing yid du 'ong ba dang / sku lus las tshul khrims kyi dri bsung zhim po 'thul ba sogs ni thams cad la
mngon sum tshad mas grub cing / de dus kyi dbus gtsang khams gsum na sku btsun pa'i mthar thug par grags/ dus rgyun gyi sku 'khor ba rnams kyis kyang mdzad spyod che phra
gang la'ang skyon spu tsam zhig gdags su med pa'i khar/ nyin re bzhin dad pa dbang med du 'phel ba kho nar gyur/ gzhan dag la'ang lam gyi rtsa ba dam tshig dang sdom pa
yin pas srung sdom tshul bzhin du bya dgos zhes nan tan chen pos 'doms par mdzad cing / de la brten nas zhabs 'bring ba rnams kyang mkhas btsun bzang gsum 'dzom pa sha stag
yod pa yin no/ /der ma zad theg pa chen po'i sems bskyed kyi sdom pa gsan nas bzung ste bdag bas gzhan gces kyi rtogs pa bcos ma ma yin pa thugs rgyud la mnga' zhing /
de'i stobs kyis gzhan la phan gang thogs mdzad pa las/ gnod pa'i rigs til 'bru tsam yang mi mdzad de dper mtshon na/ khams su bzhugs skabs rta gcig rkun mas khrid song bas/
phyag mdzod pas rtsad bcad pas chod de/ rje 'di la ci byed kyi bka' 'dri zhus par/ da phyin rku mi byed pa'i dam bca' byed du chug /de bzhin byas tshe rta kho rang la
phar sprod/ de'i steng du ja 'khor gcig sprod gsungs pa ltar phyag mdzod pas kyang de bzhin byas pa dang / chos rgyal mchog nas gzhan dag la bka' yi chad pa

drag po bcad pa la sogs pa'i tshe'ang zhu ngo sogs gang cir rang don las lhag tsam re mdzad pa dang / rgyun du'ang sku zil che ba tsam las/ bka' bkyon sogs tshig gcig kyang
gsung ba ma thos zhes zhabs 'bring pa thams cad kyi ngag las 'byung zhing / mdor na byang chub sems dpa'i sde snod rnams nas bshad pa'i nyes byas phra zhing phra bas kyang
ma gos pa yin no/ /khyad par gsang sngags rdo rje theg pa'i smin byed kyi dbang bskur ba nos pa nas brtsams te/ mnyam rjes bza' bsrung mi 'bral ba'i dam tshig rnams la
nan tan du mdzad pa'i stobs kyis nyes ltung gi dri ma phra mos kyang nam yang reg par mi 'gyur zhing / de'i ngang nas thugs dam gyi rim pa'ang gtso bor mnyam rjes med par
spros med kyi rnal 'byor lta ba 'khor 'das dbyer med kho na la mdzad cing / spros bcas kyi rnal 'byor yang dus rgyun par nyin zhag phrugs re la/ lam zab mo bla ma'i rnal
'byor/ dpal kye rdo rje'i phyi nang sbrags ma'i mngon rtogs lam dus kyi dbang rgyas par blang ba dang bcas pa thun gnyis su mdzad pa'i thun re la rtsa sngags brgya skor
las mi nyung ba dang / rnal 'byor dbang phyug gi srung ba thun mong ba/ nA ro mkha' spyod ma'i nyams len thun mong ma yin pa ste sa skya pa'i chag med bzhi dang / 'jam dkar/
kun rig /sgrol dkar/ rnam rgyal ma/ tshe dpag med lha dgu/ nor rgyun ma/ mgon dkar/ 'jigs byed/ 'byung 'dul/ brag rdzong ma rnams kyi mngon rtogs bzlas pa dang bcas
pa/ spyan ras gzigs kyi bdag bskyed sngon du 'gro ba'i sgo nas dzam ser nag gi chu sbyin/ gtor ma brgya rtsa/ dbyug gu drug cu rtsa bzhi/ yi dwags la chu sbyin dang bcas
pa/ kye rdor/ mkha' spyod/ 'jigs byed/ 'byung 'dul/ mgon dkar/ rigs byed ma/

phur/ zhal/ dur bdag /las mgon/ stag zhon/ dmar zor/ bektse/ phyogs skyong / las gshin/ mkha' 'gro spyi ste de rnams la gtor 'bul gyi cho ga shin tu rgyas pa dang bcas pa ma
chags par mdzad de/ mdor na chos 'chad spel gyi skabs tsam ma gtogs thugs dam kho na la rtse gcig tu mdzad pa'i stobs kyis mchog dang thun mong gi dngos grub bsam gyis
mi khyab pa zhig la mnga' brnyes par gdon mi za ste/ skabs shig rje rang gi zhal nas/ o rgyan rin po che 'di dus rgyun du nged rang gi mthong snang la 'bral ba med pa zhig
yin pas/ bris thang zhig bzhengs dgos gsungs te/ de ltar bzhengs pa'i ras bris de da lta thar rtse rang du bzhugs/ des mtshon yi dam gyi lha mang po zhig gis zhal gzigs
shing / byin gyis brlabs par mngon mod/ sku zil che bas sus kyang bka' 'dri zhu mi nus shing / rgyun par gsung sgros ni cher mi mdzad pas shes par ga la nus/ lam 'bras sogs
las/ 'das lam sa dang po nas drug pa'i bar la bum dbang gi lam bskyed rim mthar phyin te/ de tsam na lha dang gzhal yas khang las logs na gzhan pa'i snod bcud med cing
/ 'khor 'das thams cad rang sems gnyis su med pa'i ye shes dang dbyer med du rtogs te/ de las gzhan pa'i dngos po mi snang bas rtsig pa dang ri la thogs pa med/ snang ba
la dbang thob pas stong gsum yungs 'brur chud pa la che chung med/ byang sems gyen la log pas chu bo gyen la ldog /thig le dkar dmar 'ching nus pas nyi zla gteng bar 'dzin/
sems la dbang thob pas gcig las mang por byed cing mang po las gcig tu byed nus par bshad pa ltar/ bum dbang gi lam

mthar phyin pa'i rtags su/ gong du smos pa bzhin du chu bo gyen la bzlog pa dang / brag la phur pa btab pa sogs skal ba dang ldan pa rnams kyi ngor snang ba'i grub pa'i mtshan
ma de dag ni 'phags yul gyi grub pa'i slob dpon rnams dang khyad par ci'ang ma mchis/ dus rgyun du gzhan dag gis brtag pa zhus pa dang / skabs 'gar thol byung lta bur
gsung sgros tshig re gnyis gsungs pa rnams ni rjes sor de kho na ltar las 'pho 'gyur cung zad kyang mi 'byung / de tsam las dus rgyun mngon shes kyi gsung sgros lta bu tshig
gcig kyang mi mdzad pa la rjes sor zhing la phebs nye ba'i skabs/ 'ba' dbon kun dga' ye shes pa la/ nged tshe snga ma rnams su ngor gyi bla ma gnyis tsam gyi skye ba
blangs/ byang chub gling du dwags po bka' brgyud pa'i ring lugs 'dzin pa'i bla ma zhig tu skyes/ rdor brag tu'ang gsang sngags snga 'gyur ba'i ring lugs 'dzin pa'i bla ma
zhig tu skyes 'dug ces gsungs snang bas 'das ma 'ongs da lta ste dus gsum thams cad mkhyen pa'i mngon shes thogs med du mnga' ba gor ma chag /chos skyong ba'i srung ma
rnams kyis kyang ji ltar bzhed pa'i don mtha' dag 'bad med du sgrub par mngon te/ khrom thar du phebs skabs sbyin bdag 'brog pa zhig gi dud 'gro thams cad dgras ded song
bar/ rje 'di la skyabs 'jug zhus te 'brog pa de ra mda' la song / de nyin zhabs 'bring pa rnams kyis da lan rin po che nas rtags thon pa zhig cis kyang mdzad dgos tshul zhus
pas/ rje'i zhal nas/ phan tshun gnyis ka'i mi rta su la'ang skyon med pa'i khar/ dud 'gro rnams tshur lon pa zhig byung na des chog par 'dug gsungs shing / de nyid chos
srung rnams la skong ba zhig

mdzad/ de nub ra mda' ba rnams kyis dud 'gro tshang ma ded nas sleb byung bar/ phan tshun gnyis char gyi mi rta su la'ang skyon ma byung tshul zer ba sogs de 'dra'i rigs can
mang du yod par snang / dus rgyun du bka' bkyon sogs gtan nas mi mdzad kyang / sku shin tu zil che bas/ chos rgyal chen pos dbus drag zhan su sku mdun du bcar kyang / rtab
rtab por mi 'gyur ba su yang ma mchis pas/ thams cad kyis chos skyong mngon sum du 'khor bar gdon mi za'o/ /zhes gleng bar byed do/ /mdor na bdag nyid chen po 'di'i sku
gsung thugs kyi yon tan mtha' dag phyogs bcu'i rgyal ba sras dang bcas pa rnams kyi spyod yul kho na las/ byis pa so so skye bo rnams kyis ni rnam thar gyi cha shas tsam
yang rtogs par nus pa ma yin no/ /don 'di rnams la brten nas sdom brtson skye dgu'i bdag po mchog gis mdzad pa'i gsol 'debs las kyang / rang gzhan grub mtha' shes bya'i
gnas mtha' dag /bde blag nyid rtogs brjed med dran pa dang / /spobs pa phul gyur sgrub dang sun 'byin pa'i/ /mkhyen rab rmad byung mkhas pa chen por 'dud/ /ngo bo gzhan
gnod gzhir bcas spang sde lnga/ /char gtogs bcas kyis ma gos tshul khrims dris/ /yid 'phrog dad pa 'phel mdzad gnas brtan che/ /'dul 'dzin btsun pa'i yang rtse de la 'dud/
/sems can ngan song skyes dang sdug bsngal gyis/ /nyam thag dag la snying rje'i spyan gyis gzigs/ /khro ba mi mnga' bdag bas gzhan gces kyi/ /thugs can byams mgon bzang
po de la 'dud/ /gsang sngags dbang bzhi'i mnyam rjes bza' bsrung dang / /mi 'bral dam tshig dri bral

mtshan rtog gis/ /nam yang mi brdzi bde stong zung 'jug can/ /rdor 'dzin bye ba'i gtsug rgyan de la 'dud/ /ces sogs dang / gzhon nu'i dus nas rtsa gsum 'dus pa'i dngos/ /ma
hA gu ru'i dgyes zhal rgyun par gzigs/ /gsan sbyong gnang tshe phrin las mgon po yis/ /ji ltar bsgo ba'i bka' sgrub de la 'dud/ /ces dang / zhing skyong che sogs bstan srung
bran du 'khol/ /dregs ldan 'byung po'i tshogs rnams snying rjes 'dul/ /skye 'pho gzigs sogs sbyor lam rtse mo yi/ /yon tan mchog mnga' grub pa'i dbang por 'dud/ /phyi
rol gdos bcas brag la phur bu btab/ /bar du snang ba dkyil 'khor 'khor lor shar/ /srid zhi mnyam nyid 'khor 'das dbyer med rtogs/ /sa drug bzhugs pa'i sems dpa' de la 'dud/
/ces sogs gsung bar mdzad do/ /mkhyen pa'i cha shas yongs rdzogs shing / /'chad rtsod rtsom pa'i bsil zer gyis/ /'jig rten gsum gyi mun pa kun/ /ming gi lhag ma nyid
du byas/ /nges par 'byung ba'i tshul khrims kyi/ /nor bu'i khang par gnas bcas te/ /dran dang shes bzhin rnga yab kyis/ /bcas rang nyes pa'i rdul kun bsal/ /mtha' yas 'gro
la brtse ba yis/ /nam mkha'i pha mtha' tshol ba bzhin/ /des kyang khyod kyi phrin las ni/ /tshad kyis 'jal ba lta bur gnas/ /gsang chen sdom pa'i rtsa ba brtan/ /rnam
grol 'bras bu'i me tog bkra/ /grub gnyis 'dod dgu sbyin mkhas pa'i/ /dpag bsam ljon 'dra khyod las su/ /'ga' zhig smyon pa'i brtul zhugs 'dzin/ /der ni grub pa'i ming gis
brgyan/ /gzhan dag dngos grub phran tshegs tsam/ /thob la grub pa'i snyems pa

'chang / /khyod ni dam tshig sdom pa las/ /grol yang srog ltar gces par 'dzin/ /grub pa chen po'i sar gshegs kyang / /da dung grub min spyod pa skyong / /de slad gang gi yon
tan ni/ /so skye'i blo yi spyod yul min/ /phye ma leb kyi gshog rtsal gyis/ /rab 'byams zhing gi mtha' snyegs bzhin/ //gnyis pa phrin las kyi rgyun skyong ba'i zhal slob
ji ltar byung ba'i tshul ni/ mtshungs pa med pa'i chos kyi rje 'di las/ zab pa dang rgya che ba'i chos kyi bdud rtsi'i bka' drin mang du nos pa la brten nas/ blo gros kyi
lus stobs yongs su rgyas par gyur pa'i zhal slob ni stod mnga' ris/ bar dbus gtsang / smad mdo khams rnams su mtha' yas pa zhig bzhugs mod/ de rnams re re nas brjod par
ga la nus/ 'dir rags rim tsam dper mtshon na/ dpal e wa~M chos ldan gyi chos kyi khri la zhabs kyi padmo bkod de sde snod rgya mtsho'i don smra ba mkhan chen byams pa bsod
nams dpal 'byor pa dang / khyad par sku'i dbon rin po che lhar bcas 'gro ba yongs kyi gtsug rgyan/ mtshan brjod par dka' ba don gyi slad du mtshan nas smros na/ mkhan
chen rdo rje 'chang byams pa kun dga' bstan 'dzin bkra shis grags pa'i rgyal mtshan dpal bzang po'i zhal snga nas dang / grub pa'i go 'phang mthon por gshegs kyang / yon
tan sbas pa'i tshul gyis 'gro ba rnams 'dren pa dbon rin po che mkhan chen rdo rje 'chang rnal 'byor 'jam dpal bzang po pa ste sku mched gnyis dang / mkhyen pa'i spyan ras
gsal ba klu ldings zhabs drung rin po che shar chen ngag dbang bstan pa'i rgyal mtshan pa dang /

zab rgyas chos tshul smra ba phan khang zhabs drung rin po che ngag dbang bstan pa rin chen pa dang / gzhan yang dpal e wa~M chos ldan du bzhugs pa'i bla ma dang / slob dpon
dang / dge ba'i bshes gnyen gyi tshogs rab tu mang po dang / rgya chen chos kyi spyan ldan rgyal rtse gur pa mkhan po nam mkha' dpal bzang sogs dbus gtsang dang / mnga'
ris rnams su bzhugs pa'i bla ma dang dge ba'i bshes gnyen gyi tshogs shin tu mang po dang / mdo khams su bstan pa'i sbyin bdag chen po stobs kyi 'khor los sgyur ba chos
rgyal sa dbang bzang po dang / de'i sras rab 'byams gzhung lugs rgya mtsho'i pha rol tu son pa chos rgyal chen po tshe dbang rdo rje rig 'dzin nam phyis rab tu byung ba'i
mtshan byams pa kun dga' sangs rgyas bstan pa'i rgyal mtshan du grags pa dang / de'i lha sras che ba dam tshig rdo rje tshe ring rnam rgyal la sogs pa dang / phan tshun
chos kyi gsan res mchis pa sde dge'i dbu bla ngag dbang chos 'byor dang / rje btsun rdo rje rnal 'byor ma la sogs pa'i yi dam gyi lha mang po'i bsnyen sgrub mthar phyin pa
grub mchog ngag dbang rin chen dang / phyi nang rig pa'i gnas thams cad la thogs pa med pa'i mkhyen rab rgyas pa zhu slob kun dga' don grub dang / nyams dang rtogs pa'i
dbang phyug gdong dgon bla ma bstan 'dzin phun tshogs dang / rnal 'byor ma'i snying po 'bru 'bum bco brgyad tsam dang / yi ge drug pa dang / gur gyi mgon po'i bsnyen pa
dung phyur re re song ba bla ma dpal ldan phrin las dang / bstan pa rin po cher sman pa'i phrin las can bla ma dge 'dun rgya mtsho dang / gsang sngags rnying ma ba'i ring
lugs 'dzin pa lha 'brang bla ma dpal ldan chos rgyal dang / lung rig

smra ba sde gzhung bla ma phrin las rab rgyas dang / gzhan yang shar bla ma dkon mchog bkra shis/ bla ma bsod nams rgyal mtshan pa khu mtshan/ nub bla ma dpal ldan rin chen/
'ba' dbon po bla ma kun dga' ye shes/ drwa sgang slob dpon ngag dbang bzang po/ khra leb chos rje dge legs rgyal mtshan/ tshe gcig tu sgrub pa'i rgyal mtshan 'dzin pa phrin
las rab rgyas sogs mdor na zhal slob kyang mkhas btsun bzang gsum 'dzom pa nam mkha'i skar tshogs tsam zhig byung zhing / de rnams kyis kyang 'chad rtsod rtsom gsum
la sogs pa'i sgo nas sangs rgyas kyi bstan pa spyi dang bye brag thams cad dar zhing rgyas par mdzad pa yin no/ /'jig rten 'jig rten 'das pa yi/ /dge legs bdud rtsi'i snye
ma kun/ /khyod las 'byung phyir de bas na/ /skal bzang dbyar gyi sprin bzhin 'dus/ /khyod tshul nor bu'i bang mdzod las/ /dam chos rin chen legs blangs nas/ /gdul bya'i
dbul ba sel mkhas pas/ /yangs pa'i ljongs 'di dog por byas/ /de tshe thub bstan yongs 'du'i ljon/ /rab tu rgyas pa'i ngo mtshar ni/ /zla shel 'od kyis bran pa yi/ /chu gter
gyis kyang mtshon ma gyur/ /'khor ba'i rab rib kun 'phrog cing / /chos kyi snang ba rab ster ba'i/ /'gro ba'i sgron me mang bskrun pa'i/ /khyod kyi bka' drin bsam las
'das// //spyi don lnga pa mthar gzugs sku'i bkod pa chos kyi dbyings su bsdus nas slar yang sems can gyi don rgyun mi 'chad pa'i tshul ni/ de ltar dgung lo lnga bcu nga
lnga yan chad du zab pa dang rgya che ba'i chos kyi 'khor lo yang dang yang du bskor te/ sras kyi thu bo rnams ni rnam par grol ba'i go 'phang la bkod de/ mtha' yas pa'i

'gro ba thams cad 'khor ba'i rgya mtsho chen po las sgrol ba'i 'dren pa dam par mnga' gsol/ 'ga' zhig ni rang don mthar phyin te ma 'ongs pa na 'gro ba rnams 'dren pa'i nus
pa dang ldan par mdzad/ mdor na sku mthong ba dang / gsung thos pa dang / mtshan tsam yid la byed pa tshun chad kyang phan pa dang bde ba'i lam la bkod pa sogs sku dngos
kyis 'dul bar 'os pa'i gdul bya thams cad ni legs par btul/ da ni gdul bya 'di bas zhing khams gzhan du rgya che bar dgongs nas yongs su mya ngan las 'da' ba'i tshul bstan
par bzhed de/ de'ang sngar dgung lo lnga bcu nga gnyis su phebs pa me byi lo'i skabs shig nyin gung gung tshigs rnams bzhes grub 'phral/ cung zad mnal du song ba'i mnal
lam du/ 'brug lta bu'i sems can 'jigs su rung ba zhig gi mgo zhig byung nas/ nged kyi mgo 'di byang gi phyogs su khyer 'gro ba'i snang ba zhig byung bas/ slar lcags 'brug
lor nged rang gi tshe la bar chad 'ong nyen yod ces zhabs 'bring ba thams cad la gsungs pa dang / de rjes dgung lo nga bzhi pa sa stag lor brag la phur pa btab pa sogs
mdzad pas/ chos rgyal chen pos dbus skyes bu blo gros dang ldan pa rnams kyis/ rje 'dis dus rgyun du yon tan thams cad bum nang gi mar me bzhin du sbas te sgrub rtags sna
re'ang mi ston pa la/ deng sang grub pa'i mtshan ma khyad par du 'phags pa 'di lta bu 'jog par mdzad pas/ da ni mi ring bar gdul bya gzhan don la gshegs pa'i ltas 'dra
min nam zhes gleng bar byed cing / phal cher the tshom gyi drwa bar chud par gyur/ de nas dgung grangs nga lnga pa sa yos hor zla bcu pa'i nang mkhar gsum mdor byon/ der
zhag bco lnga tsam bzhugs nas

so so'i mos pa dang bstun pa'i chos kyi bdud rtsi'ang ci rigs par stsal/ de nas dbon po stod du phebs te/ der zhag shas bzhugs pa'i skabs/ bad kan skya rbab lta bu'i bsnyun
gzhi tshabs chen zhig gis sku bsnyel bar brten/ de phyogs kyi skye bo dad pa can rnams kyis kyang yun ring mi bzhugs par sems te zhal mjal ba dang / smon lam 'debs pa sogs
byed cing / rje 'dis kyang de dag so sor gang la gang dgos kyi zhal ta dpyis phyin par stsal/ de skabs rje 'dis/ da nad 'di cung zad gcig yar drag tu song na lhun grub
steng gi chos grwar 'gro ba yin gsung zhing / slar zhag nyi shu skor nas bsnyun gzhi rim dwangs su gyur/ don 'di la dgongs nas chos rgyal mchog gis mdzad pa'i gsol 'debs
las kyang / le lo can rnams rtag 'dzin bzlog pa'i phyir/ /bsnyun tshul ston kyang gdul bya'i re bskang slad/ /re zhig sku tshe'i 'du byed byin gyis brlabs/ /mnga' brnyes
zla bral dam pa gang der 'dud/ /ces gsungs pa yin/ de nas dbon stod du lha gsang rgyas pa zhig gsungs pa'i rjes su ngor chen gyis mdzad pa'i smon lam 'gro la bde skyid ma
gsungs gdangs shin tu ring ba dang bcas te tshar kha shas gsungs pas/ thams cad kyis dus rgyun 'gro bde ma tshar re las mi gsung ba la/ da lan gdangs dang bcas te tshar
grangs gsung ba 'di ci yin zhes kun the tshom par gyur/ de nas hor zla bcu gnyis pa'i nang dpal ldan lhun grub steng gi phan gling bla brang du phebs/ da 'dir sleb tsam
byung bas blo bde gsungs/ zhag shas zhig nas sku khams je nyog tu song bar/ dbon rin po che rnal 'byor 'jam dpal bzang po dang / phyag mdzod 'ba' dbon po bcas nas zhabs brtan
rim gro zhig bsgrub par zhus kyang / sku rim 'dra

bsgrubs pas los chog ste/ tshe'i 'phen pa rdzogs na sku rim gyis kyang phan pa dka'am gsung zhing / sman dpyad rim gro gang la'ang thugs 'dun cher mi snang mod/ dbon rin po
che dang / phyag mdzod bcas nas lhun grub steng gi gtsug lag khang du dgon de'i dge 'dun gang yod kyis tshe chog dang skang gso sogs nyin bcu tsam gsungs par yon 'bul sogs
bsnyen bkur gang zab dang / sga len steng / smad shod rdzong gsar dgon/ mkhar mdo/ ye na/ rab brtan/ dbon stod/ ku se/ spo lu/ wa ra sogs rang lugs kyi dgon sde phal che
bar mang 'gyed dang / dpal spungs/ rdzogs chen/ ze chen/ kaHthog /dpal yul sogs grub mtha' ris med kyi dgon khag rnams su'ang zhabs brtan sgrub yon zab pa dang / phan
gling bla brang rang du'ang dge bshes bzang gras kyis sku rim sogs rgya che bar bsgrubs rung / dwangs skyed gtan nas mi bzhes par 'dug /khyad par nyin gcig rje'i zhal nas/
mdang gi rmi lam du/ mar me gsal po rang med pa gnyis 'dug pa mi zhig gis bkrongs pa'i grabs byed pa rmis pas/ da rang 'chi ba'i dus la bab pa 'dra gsungs/ yang lan gcig
mdang nged kyi rmi lam du/ bud med lnga nged la bsu ba byed du 'ongs ba yin zer ba zhig byung bas/ da rang yun ring mi sdod pa 'dra gsungs/ de skabs dbon rin po che rnal
'byor 'jam dpal bzang po dpon 'khor rnams thugs mya ngan mdzad pa la/ rje'i zhal nas yang dag par rdzogs pa'i sangs rgyas kyang sku mya ngan las 'da' ba'i tshul bstan na/
gzhan la 'byung ba lta ci smos/ de la mya ngan byas pas ci phan gsung zhing thugs sun pa'i rnam pa lta bu mdzad par snang bas/ gzigs pa'i nye 'khor du mya ngan bya ga
la phod/ de min de

dus nged rnams kyi sems la mya ngan bzod blag med pa yod/ rjes sor zhing la phebs dus lhag tu mya ngan che bar rang med ces bdag gi bla ma dbon rin po che'i zhal snga nas gsung
zhing / de nas dgung grangs nga drug tu phebs pa lcags 'brug hor zla dang po'i tshes gcig nyin dbon rin po che sogs nas/ da lan rje 'di sku khams bsnyel tshul bzhes
par brten lo gsar sogs kyi spros pa ci'ang mi mdzad pa'i thugs rtsis la/ rje'i zhal nas/ na ba kun gyi lugs dang / shi ba kun gyi srol yin pa la/ lo gsar ma byas pas ci la
phan/ da khyed rang rnams kyang lo gsar gyis/ nged la'ang lo gsar gyi ston mo'i skal ba khur shog gsungs pa bzhin mdzad/ de nas lha rje tshe dbang la phyag rtsa bstan te
khyed rang gis nga shi na shi /gson na gson zer ba'i thag chod gsungs pa la/ sku srog la nyes skyon mi 'ong ba'i tshul zhus pas/ lha rje 'dis kyang ji bzhin mi shes par
'dug /da rang tshe srog la nyes skyon med pa ji 'dra yin nam/ da sde dge'i thugs la ji 'dra dgongs 'gro'am ma gtogs i sbrug lha rje tshe dbang dpal 'byor la rtsa zhig bstan
na legs pa 'dra gsungs/ gnas tshul de bzhin sde dges kyang gsan pas/ lan gcig chos rgyal chen po byon nas/ da i sbrug lha rje la phyag rtsa zhig ston rgyu mdzad na zhus
pa bzhin/ i sbrug lha rje la bstan pas/ gdong mchi mas gang bzhin du/ da lan rin po che zhal bzhugs mi thub pa 'dra zhes zer zhing / kho rang nas kyang smon lam dang gsol
ba rtse gcig tu btab/ rje rang ni thugs dgyes pa'i nyams kyis lha rje 'dis ji lta ba bzhin shes par 'dug /

da tshe'i 'du byed de tsam gyis rdzogs pa 'dra/ gang ltar thag chod pas blo bde gsungs/ de skabs ngor gyi lam 'bras lha khang du bzhugs pa'i ngor chen gyi 'dra skus spyan chab
bsil ba dang / gzim chung nub tu bzhugs pa'i chos skyong gi zhal 'bag rnams kyi dbu rgyun thod skam sogs don med du sa la lhung ba sogs mi dge ba'i mtshan ma mang po
zhig byung ba/ rje 'di zhing khams gzhan du gshegs pa'i ltas yin par 'dug ces bdag gi bla ma byams pa kun dga' bstan 'dzin gyi zhal snga nas gsungs shing gzhan yang nam mkha'
thams cad 'ja' sprin gyis gang ba dang / sprin 'ga' zhig ni mchod pa'i yo byad kyi gzugs brnyan can de 'dra de skabs kun tu byung bar snang / de nas sde dge chos rgyal
mchog kyang rje 'di'i spyan sngar phebs te gus phyag mang du btsal/ skye ba dang tshe rabs thams cad du thugs rjes rjes su 'dzin par gsol ba btab/ rje 'dis kyang chos
rgyal mchog gi dbur phyag bzhag ste/ de bzhin zhal gyis bzhes/ dad pa'i rten du rje rang gi tshems gcig stsal/ khyad par chos rgyal mchog nas zhing 'di'i skye 'gro yongs
kyi mgon skyabs dpung gnyen dam par mchog sprul zhig ma byon pa'i thabs med pas/ de gang du 'khrungs sogs zhal gsal zhig bka' phebs dgos tshul zhus kyang / nga la skye ba
zhig 'ong ste/ de la ngos 'dzin sogs gang yang mi dgos/ /spyir sa ngor la sprul sku ngos 'dzin byed pa'i srol yang med gsungs pa tsam las zhal gsal zhig ma mdzad par snang
/ gzhan yang de phyogs kyi zhal slob rnams so so nas gsol ba 'debs pa dang / smon lam btab pa sogs byed cing / de rnams la'ang zhal ta dpyis phyin

par stsal/ khyad par hor zla dang po'i tshes bcu dgu'i nyin dbon rin po che rnal 'byor 'jam dpal bzang po la/ rje rang gi dam tshig rdor dril de gnang nas/ 'di nged rang gis
de snga phan la 'bral spangs kyi dam tshig rdor dril yin kyang / da khyed rang gis dam tshig rdor dril gyis gsungs/ gzhan yang rje rang gi phyag phreng dang / sku srung
rwa lo'i mgul phur du grags pa de dang / rten sgam bcas gnang nas/ spyir khyed rang spun rnams kyi tshe la thar rtse yang dar zhing rgyas par 'byung bar 'dug /sgos khyed
rang yang 'di nas yar song nas lo kha shas zhig nas ngor gyi mkhan po zhig byed dgos par 'dug /de nas khams phyogs 'dir yang da dung lan gcig 'ong dgos par 'dug /de thams
cad la bar chad med cing bstan 'gror phan thogs par 'ong gsungs pa sogs dang / nged rang gis de snga bsnyen pa tshad ldan re song khul byas pa'i yi dam gyi lha kye rdor/
'byung 'dul/ mkha' spyod ma/ 'jigs byed/ kun rig /tshe dpag med/ sgrol dkar/ rnam rgyal ma/ 'jam dkar/ mgon dkar/ gur mgon/ nor rgyun ma ste lha bcu gnyis po de rab gser
sku/ 'bring sman 'dam las grub pa/ tha ma bris thang re nges par bzhengs dgos/ gzhan nga la 'dra sku dang gdung rten sogs ci'ang bzhengs mi dgos/ nga yi rus pa rnams sa
gtsang sa zhig tu bskyal bas chog gsungs pa sogs zhal ta mthil phyin par gnang / de'i phyi nyin tshes nyi shur yang lhag tu sku khams ngan du song ba ni ma mchis shing /
thugs dam chag med kyi rigs rnams kyang dus rgyun ltar mdzad song ba dang / de nas srod kyi dus la bab pa na/ dbon rin po che sogs zhal slob nyung shas zhig zhabs drung
du 'khod pa la/ nged snga na do nub 'chi bar 'dug /'gyangs na zhag gsum tsam nas

'chi bar 'dug gi gsungs shing / cung zad tsam nas rten gyi drung du mar me zhig sbar yod pa/ de mdun du khyer shog gsungs te/ de la phyag mdzub bstan tsam re mdzad de/ de ma
thag rlung dang byang chub kyi sems thams cad rtsa dbu ma'i lam du bcug ste/ re zhig gzugs sku'i bkod pa chos kyi dbyings su bsdu ba'i tshul bstan nas rnam kun mchog ldan
gyi stong pa nyid dang / mchog tu mi 'gyur ba'i bde ba chen po gnyis zung du 'jug pa'i 'od gsal phyag rgya chen po'i ngang du mnyam par bzhag par gyur to/ /de'i tshe nam
mkha' shin tu dngas pa la/ kha dog sna tshogs pa'i 'ja'i ri mos mdzes par 'khyud pa sogs ngo mtshar ba'i ltas kyang mang du byung bar snang ngo / /de nas zhag brgyad song
ba lcags 'brug hor zla dang po'i tshes nyer brgyad kyi nub mo dbon rin po che rnal 'byor 'jam dpal bzang po'i mnal lam du rje de nyid byon nas/ da nga thugs dam las grol
ba yin no gsungs pa zhig byung 'dug pas/ slar yang 'od gsal gyi ngang nas zung 'jug gi skur bzhengs te/ dpa' bo dang rnal 'byor ma bsam gyis mi khyab pas mdun nas bsus/
'jig rten skyong ba rnams kyis zhabs nas bteg ste/ sangs rgyas dang byang chub sems dpa'i tshogs dang lhan cig tu bde ba can gyi zhing khams su gshegs par mngon te/ zhal
slob dad pa can 'ga' zhig gi dag snang du/ rje 'di seng ge dkar mo zhig la chibs te/ rdo rje'i tshig 'ga' gsung bzhin du nub phyogs su gshegs pa mngon sum du mthong ba'i
phyir ro/ /rigs ldan chos rgyal chen pos mdzad pa'i gsol 'debs las kyang / gdan gsum mtshan dpe'i zhal mjal skyabs sbyin phyag /bdag gi gtsug tu bkod tshe byang chub bar/
/rjes 'dzin gsol btab dgyes pas zhal gyis bzhes/ /gdung rten yid bzhin nor bu stsal der 'dud/ /rje dbon mchog la bka' slob mthar phyin

gnang / /gzhan don gshegs tshe 'ja' 'od me tog char/ /bar snang sprin rnams mchod sprin sna tshogs gzugs/ /dpa' bo mkha' 'gros dngos su bsus la 'dud/ /bdun phrag bar du 'od
gsal ngang la bzhugs/ /sa dang lam gyi lhag ma kun bgrod nas/ /zung 'jug rdo rje 'chang sa mngon gyur pa'i/ /dus gsum sangs rgyas de la snying nas 'dud/ /rtsa brgyud bla
ma rnams dang thugs rgyud gcig /grub stsol yi dam thams cad 'dus pa'i sku/ /rdo rje'i chos skyong nor lha'i mnga' bdag rje/ /rtsa gsum kun 'dus khyod la phyag 'tshal lo/
/zhes gsung par mdzad do/ /thugs dam la bzhugs pa'i skabs rnams su'ang / phan gling bla brang gi steng du 'ja' kha dog sna tshogs pas gur phub pa lta bur yod pa skye bo
dad pa can kha cig gis mthong ba sogs ngo mtshar ba'i ltas mang du byung ngo / /de nas tshes nyer dgu'i nyin mi phyed pa'i dad pa brtan pos rgyud yongs su brlan pa'i sbyin
bdag bu slob rnams la sku gdung rin po che mig gi bdud rtsir bstan pa dang gsol ba 'debs su bcug cing / de'i rjes su rgyud dang man ngag gi gzhung rnams las ji ltar 'byung
ba bzhin 'jig rten kun gyi mchod sdong bla na med pa'i sku gdung rin po cher cho ga rnam par dag pa'i sgo nas bsgrubs pa'i bum chus yang dang yang du sku khrus legs par
gsol zhing / tsandan dang / gur gum la sogs pa'i dri bzang dang / sman sna tshogs kyi lde gus yongs su byugs pa dang / ras ser pos legs par dkris shing / dbu rgyan dang
/ lha rdzas kyi na bza' mang pos mdzes par bklubs te/ gdung sgrom gyi khri'i steng du spyan drangs nas mchod pa'i bye brag bsam gyis mi khyab pa byang chub sems dpa' kun
tu bzang po'i mchod sprin lta bu'i dbus su bzhugs su gsol lo/ /de'i tshe'ang nam mkha' thams cad 'ja' sprin gyis gang ba dang / phan

gling bla brang gi steng du 'ja' zug pa dang / me tog gi dbyibs lta bu yod pa'i gangs zim bur babs pa sogs skye bo thams cad kyi mthun snang du grub pa dang / khyad par sku
gdung gi dbu dang zhal ras ni sngar mu ltar la/ sku gzugs dngos byis pa lo bcu lon pa'i gzugs kyi tshad tsam las ma mchis pas gdan drang pa dang / sku khrus gsol ba'i tshe
shin tu sla bar snang ngo zhes bdag gi bla ma'i zhal snga nas gsung ngo / /de nas gzim chung gi mdor mkhas dbang kun dga' don grub pa dang / gdong dgon bla ma bstan 'dzin
phun tshogs bcas kyis gtso mdzad dge 'dun bcu phrag gcig gis dpal kye rdo rje'i ras bris kyi dkyil 'khor zhal phyes te sgrub cing mchod pa dang / logs shig tu dge 'dun
nyi shu skor gyis bcom ldan 'das kun rig rnam par snang mdzad kyi dkyil 'khor bzhengs te sgrub cing mchod pa sogs mdzad pa dang / sde dge chos rgyal mchog nas kyang nyer
spyod lnga re re nas stong phrag tu longs ba la sogs pa'i mchod pa shin tu rgya che ba dang / sku gdung rin po cher 'bul ba rin chen gnyis pa thur srang lnga bcu/ ljon
'dab 'khor drug sum brgya/ mar khal drug brgya la sogs pa shin tu zab cing dpangs mtho ba dang / gzhan yang bka'i mdun na 'don rnams kyis gtso mdzad pa'i chos rgyal chen
po'i sku 'khor ba rnams dang / lhun grub steng gi bla ma dbu chos sogs kyis gtsos pa'i grwa rigs sbyin bdag thams cad nas kyang gdung mchod dang / gdung 'bul la sogs pa shin
tu rgya che ba'i legs byas kyi zla 'od gzhon nus bsod nams kyi chu gter ci'ang rgyas par byas so/ /de nas hor zla gnyis pa'i tshes drug gi nyin klu ldings zhabs drung
rin po che ngag dbang bstan pa'i rgyal mtshan gyis dbu mdzad pa'i dge slong bcu phrag gcig gis dpal kye rdo rje la brten pa'i dus tha ma'i cho ga'i sgo nas zhugs 'bul ba
dang / grub

mchog ngag dbang rin chen gyis gtsos pa'i dge 'dun mang rab cig gis kun rig la brten pa'i sbyin sreg gi mchod pa phul zhing / de skabs sku gdung rin po che thog mar zhal nub
tu bstan nas bzhugs yod pa la/ me cung zad cig bzhes nas zhal byang du phyogs song ba ci yin ma nges gsungs/ de'i tshe'ang me tog gi dbyibs can gyi gangs zim bur babs pa
dang / 'ja' zug pa sogs skye bo thams cad kyis mthong ba byung ngo / /de nas zhag bdun nas gdung khang zhal phyes te gdung thal rnams chur gnas kyi sems can mang por phan
pa'i ched du zul chur gshegs/ gdung rus 'ga' zhig chos rgyal mchog gis mchod pa'i rten du bzhes/ gdung rus 'ga' zhig 'dur nas mtshal dang rin po che sogs dang bsres te
'dra sku dang gdung rten gyi gzungs gzhug rnams spar spyad mdzad/ de 'phros kyi gdung rus rnams bod du bsnams te dus phyis chu la gnas pa'i sems can mang por phan pa'i slad
du zhib par 'dur nas gtsang por gshegs par mdzad song zhing / de dus bdag chung ngu'i dus gdung rus 'dur ba mthong bas spos shin tu dri zhim pas kyang 'gran par mi bzod
pa'i dri bzang pos khang pa'i phyi nang thams cad khyab 'gro ba zhig snang / gdung rus phran tshegs 'dra khams phyogs kyi dad ldan 'ga' zhig gi lag tu son par gcig la
'phel gdung kha shas 'khrungs skad thos/ mdor na thugs dam las grol ba nas bzung zhag zhe dgu lhag tsam gyi bar la dge 'dun bcu phrag gcig gis dpal dgyes pa rdo rje'i sgrub
mchod chag med dang / dge 'dun nyi shu skor gyis bcom ldan 'das kun tu rig pa'i sgrub mchod zhag zhe dgu'i bar ma chag pa dang / de thams cad la'ang nyin re bzhin dge
slong bzhi re la phyag 'gyed ljon 'dab sbag re dang / de'i steng du tshab ra la sogs pa'i bsnyen

bkur phun sum tshogs pa dang / khyad par zhag bdun re'i mtshams su dgon chen rang du bzhugs pa'i shar nub kyi bla ma gnyis dang / zhu dag sprul sku/ rong po bla ma/ sa skya
bla ma/ rdo rje 'dzin pa ngag dbang chos 'byor rnams dang / gling mgo zi dgon nas khang gsar zhabs drung rin po che ngag dbang blo gros rgyal mtshan pa'ang bdun bzhi pa'i
steng du spyan drangs pa bcas/ gang ltar bdun re re'i steng du gong du bshad pa'i bla ma re re dbur bzhugs pa'i dge slong sum cu tsam gyis kun rig gi cho ga mdzad par bla
ma so sor 'bul ba shin tu zab pa dang / dge 'dun rnams la gral 'gyed sogs bsnyen bkur phul du son pa dang / lhun grub steng rang du bzhugs pa'i bla ma chos rje yod rigs
la bsngo smon gyi rten zab pa dang / dgon de'i gtsug lag khang du dge 'dun yod rigs kyis kun rig cho ga nyin kha shas gsungs par yon 'bul sogs bsnyen bkur stobs che ba
dang / gzhan yang chos rgyal chen po'i mnga' 'og tu gtogs pa'i sa dgon yod do cog la dgongs rdzogs sgrub pa'i rten zab pa dang / dpal spungs/ rdzogs chen/ ze chen/ kaHthog
/dpal yul sogs ris med kyi dgon khag so sor mang ja 'gyed bcas/ de dag gi bla ma che gras rnams su rgya dngul rdo tshad re'i mgo gtad dang / chung gras rnams su rgya dngul
thur srang nyer lnga res mgo byas pa'i 'bul ba sogs zab pa dang / 'dra sku dang gdung rten mi dgos zhes gsungs na'ang dad pa'i rten du rin chen gnyis pa thur srang dgu
bcu las grub pa'i mchod rten bkra shis sgo mang dang / gser zangs las grub pa'i 'dra sku khru gang lhag tsam dang / zhal chems su yod pa'i yi dam gyi lha bcu gnyis kyi
sku brnyan gser zangs las grub pa khru gang cung med tsam re bzhengs pa sogs mdor na rnam par dkar ba'i phrin las kyi chu klung mang pos

zab dgongs chos kyi dbyings kyi rgya mtsho chen po yongs su 'gengs par mdzad do/ /de tsam du ma zad dbus gtsang dag pa'i zhing du dgongs rdzogs ji ltar bsgrubs pa'i tshul rnams
ni/ bdag gi bla ma rdo rje 'chang rnal 'byor 'jam dpal bzang po'i rtogs brjod kyi skabs su bshad par 'gyur bas der rtogs par bya'o/ /de ltar chos kyi rje 'di nyid zhing
'di'i mdzad pa re zhig rdzogs te yongs su mya ngan las 'da' ba'i tshul bstan kyang / slar yang 'khor ba ji srid gnas pa de srid du gdul bya gang la gang gis 'dul bar
'gyur ba de dang de'i rnam pas sems can gyi don 'bad med lhun grub tu 'byung ba yin te/ de'ang sngon slob pa lam gyi gnas skabs su yid can mtha' dag 'khor ba las sgrol bar
dam bcas pa'i thugs bskyed kyi go cha btsan po rab tu bgos pa'i gzhan dbang dang / der ma zad rang gis legs par thob pa'i byang chub chen po dang / sems can gyi dbyings
rang bzhin gyis dag pa gnyis la khyad par ci'ang med par gzigs pas phrin las don yod pa la sogs pa rab tu mkhyen pa'i phyir tshad med pa'i thugs rje chen pos mu mthas dben
pa'i 'gro ba rnams kyi las kyi sgrib pa bag chags dang bcas pa yongs su gzhom par ma gyur gyi bar du mchog dang mchog ma yin pa'i sprul pa sna tshogs pa'i sgo nas phrin
las kyi 'jug pa'ang rdzogs par mi 'gyur ba ni rgyal ba rnams kyi chos nyid yin te/ rgyud bla ma las/ gzhan gyi dbang gis nges 'byung dang / /bdag dang sems can mtshungs
gzigs dang / /mdzad pa yongs su ma rdzogs phyir/ /'khor ba srid du mdzad mi 'chad/ /ces dang / rdo rje gur las/ gdul ba'i sems can mthong nas ni/ /'di yi gzugs ni du mar
byed/ /sangs rgyas sems can skyabs bzhed pas/ /sangs rgyas gar ni rol bar mdzad/ /ces sogs rgya cher gsungs pa'i phyir ro/ /'gro blo chad pa'i

mun nag tu/ /'khyams tshe skye ba'i zla ba shar/ /rtag pa'i snang ba la zhen tshe/ /gzugs sku nub kyi ri rtser phyogs/ /kye ma 'jig rten gsum gyi mgon/ /bdud rtsi las kyang
rnyed dka' ba/ /'gro 'di'i bsod nams lag pa yis/ /ma zin zhing khams gzhan du bzhud/ /kye ma bstan pa'i srog shing chag /thar lam ston pa'i nyi ma nub/ /nyon mongs sreg
pa'i me chen shi /phan bde'i dpag bsam ljon pa 'gyel/ /de mthong dam ye mi phyed pa'i/ /rgyal ba gnyis pa'i sku brnyan gyi/ /spyan las mya ngan chu thigs kyi/ /dog pa mu
tig 'od can babs/ /de sogs zhing 'dir thugs brtse ba'i/ /rgyal kun skyo ba'i tshul bzhed na/ /yid can rnams kyi snying 'di ni/ /dum bur mi 'gas rdo rje'am ci/ /'on kyang
'phags rnams spros bral gyi/ /zhi ba'i dbyings su rab gzims kyang / /'bad med lhun gyis grub pa yi/ /'gro don chu bzhin rgyun mi 'chad/ /de slad rtse gcig dad pa yis/ /gsol
'debs padmo dgod byas na/ /byin rlabs sbrang rtsi'i dog pa ni/ /rtag tu stsol bar gdon mi za/ /mgon de'i thugs dgongs rdzogs pa'i slad/ /rnal 'byor bdud rtsis rtag myos
shing / /'jam dpal dbyangs dang dbyer med des/ /kun tu bzang po'i spyod pa bskyangs/ /gtong phod dam pa'i chu gter gyis/ /tshogs gnyis me tog skyed bsrings bas/ /chos kyi
sku yang rab dgyes pa/ /nyi mas padmo bzhin du byas// //de ltar dzambu'i rkang 'thung gis nye bar mtshan pa'i ljongs 'dir thub bstan ku mu dA'i tshal bzhad pa dang / 'gro
ba rnams kyi rab rib thams cad dbrog pa'i slad du bsam bzhin du sku'i skye ba bzhes pa 'dren mchog smra ba'i zla ba mkhan chen nam mkha'i mtshan can gyi rnam par thar
pa so skye'i blo yul du gyur pa rnams legs par bkod zin to// //slar smras pa/ mdzes mdzes mkhyen pa'i

lang tsho dar babs mdzes mdzes mkhas mang dbus na rab mdzes mdzes/ /mdzes mdzes nyams rtogs nor bu'i rgyan ldan mdzes mdzes grub pa'i gtsug tu nyer mdzes mdzes/ /mdzes mdzes
phrin las rmad du byung bas mdzes mdzes thub bstan rgyas par mdzad mdzes mdzes/ /mdzes mdzes dpal ldan bla ma mchog der mdzes mdzes spyi bos lan brgyar mchod mdzes mdzes/
/gang gi yon tan zab cing rgya che ba/ /rgya mtsho'i klong dang lha yi lam gyis kyang / /gzhal bar nus min de phyir rgyal rnams las/ /gzhan pa'i sems kyis phyogs re'ang
rtogs par dka'/ /'on kyang cung zad tsam zhig bsnyad pas kyang / /dkar min las kyi smag rum gzhil ba dang / /tshogs gnyis snang ba ches cher rgyas 'gyur zhes/ /gtam 'di
rna ba'i bcud du son pa'i mod/ /yid 'ong dad pa'i sems kyi lag pa yis/ /yid 'ong yon tan me tog gang rnyed pa/ /yid 'ong snyan pa'i srad bu la brgyus 'di/ /yid 'ong dal
'byor don dang ldan phyir byas/ /kwa ye blo gros zla 'od ltar gsal zhing / /thar pa 'dod pa'i bzhin ras mdzes pa dag /gus pas pir gyis 'di yi rnam thar rnams/ /snying la
bris dang byin rlabs 'jug par nges/ /'di ltar bgyis pa'i dge ba dri med kai lA sha ltar dkar ba des/ /nam mkha' dang mtshungs pha mtha' mi mngon yid can rgya mtsho'i tshogs
rnams kyi/ /sdug bsngal rgyu bcas dus mtha'i me yis bud shing lta bur rab bcom ste/ /dpag bsam shing bzhin 'dod dgu sbyin mkhas 'chi med rgyal ba'i sa thob shog/ //dpal
ldan bla ma dam pa gsum gyi rtogs pa brjod pa ngo mtshar me tog g.yo ba'i 'khri shing byin rlabs 'dod dgu'i 'byung gnas las/ /mkhan chen thams cad mkhyen pa byams pa nam
mkha' 'chi med bkra shis grags pa'i rgyal mtshan dpal bzang po'i zhal snga nas kyi rtogs pa brjod pa'i yal 'dab ste dang po'o// //

